Aashar,Shayer
"aañkh se duur na ho dil se utar jā.egā
vaqt kā kyā hai guzartā hai guzar jā.egā",ahmad-faraz
"itnā mānūs na ho ḳhalvat-e-ġham se apnī
tū kabhī ḳhud ko bhī dekhegā to Dar jā.egā",ahmad-faraz
"Dūbte Dūbte kashtī ko uchhālā de duuñ
maiñ nahīñ koī to sāhil pe utar jā.egā",ahmad-faraz
"zindagī terī atā hai to ye jaane vaalā
terī baḳhshish tirī dahlīz pe dhar jā.egā",ahmad-faraz
"zabt lāzim hai magar dukh hai qayāmat kā 'farāz'
zālim ab ke bhī na ro.egā to mar jā.egā",ahmad-faraz
"āshiqī meñ 'mīr' jaise ḳhvāb mat dekhā karo
bāvle ho jāoge mahtāb mat dekhā karo",ahmad-faraz
"jasta jasta paḌh liyā karnā mazāmīn-e-vafā
par kitāb-e-ishq kā har baab mat dekhā karo",ahmad-faraz
"is tamāshe meñ ulaT jaatī haiñ aksar kashtiyāñ
Dūbne vāloñ ko zer-e-āb mat dekhā karo",ahmad-faraz
"mai-kade meñ kyā takalluf mai-kashī meñ kyā hijāb
bazm-e-sāqī meñ adab ādāb mat dekhā karo",ahmad-faraz
"ham se durveshoñ ke ghar aao to yāroñ kī tarah
har jagah ḳhas-ḳhāna o barfāb mat dekhā karo",ahmad-faraz
"māñge-tāñge kī qabā.eñ der tak rahtī nahīñ
yaar logoñ ke laqab-alqāb mat dekhā karo",ahmad-faraz
"tishnagī meñ lab bhigo lenā bhī kaafī hai 'farāz'
jaam meñ sahbā hai yā zahrāb mat dekhā karo",ahmad-faraz
"ab aur kyā kisī se marāsim baḌhā.eñ ham
ye bhī bahut hai tujh ko agar bhuul jaa.eñ ham",ahmad-faraz
"sahrā-e-zindagī meñ koī dūsrā na thā
sunte rahe haiñ aap hī apnī sadā.eñ ham",ahmad-faraz
"is zindagī meñ itnī farāġhat kise nasīb
itnā na yaad aa ki tujhe bhuul jaa.eñ ham",ahmad-faraz
"tū itnī dil-zada to na thī ai shab-e-firāq
aa tere rāste meñ sitāre luTā.eñ ham",ahmad-faraz
"vo log ab kahāñ haiñ jo kahte the kal 'farāz'
he he ḳhudā-na-karda tujhe bhī rulā.eñ ham",ahmad-faraz
"ab ke ham bichhḌe to shāyad kabhī ḳhvāboñ meñ mileñ
jis tarah sūkhe hue phuul kitāboñ meñ mileñ",ahmad-faraz
"DhūñDh ujḌe hue logoñ meñ vafā ke motī
ye ḳhazāne tujhe mumkin hai ḳharāboñ meñ mileñ",ahmad-faraz
"ġham-e-duniyā bhī ġham-e-yār meñ shāmil kar lo
nashsha baḌhtā hai sharābeñ jo sharāboñ meñ mileñ",ahmad-faraz
"tū ḳhudā hai na mirā ishq farishtoñ jaisā
donoñ insāñ haiñ to kyuuñ itne hijāboñ meñ mileñ",ahmad-faraz
"aaj ham daar pe khīñche ga.e jin bātoñ par
kyā ajab kal vo zamāne ko nisāboñ meñ mileñ",ahmad-faraz
"ab na vo maiñ na vo tū hai na vo maazī hai 'farāz'
jaise do shaḳhs tamannā ke sarāboñ meñ mileñ",ahmad-faraz
"ab ke tajdīd-e-vafā kā nahīñ imkāñ jānāñ
yaad kyā tujh ko dilā.eñ tirā paimāñ jānāñ",ahmad-faraz
"yūñhī mausam kī adā dekh ke yaad aayā hai
kis qadar jald badal jaate haiñ insāñ jānāñ",ahmad-faraz
"zindagī terī atā thī so tire naam kī hai
ham ne jaise bhī basar kī tirā ehsāñ jānāñ",ahmad-faraz
"dil ye kahtā hai ki shāyad hai fasurda tū bhī
dil kī kyā baat kareñ dil to hai nādāñ jānāñ",ahmad-faraz
"avval avval kī mohabbat ke nashe yaad to kar
be-piye bhī tirā chehra thā gulistāñ jānāñ",ahmad-faraz
"āḳhir āḳhir to ye aalam hai ki ab hosh nahīñ
rag-e-mīnā sulag uTThī ki rag-e-jāñ jānāñ",ahmad-faraz
"muddatoñ se yahī aalam na tavaqqo na umiid
dil pukāre hī chalā jaatā hai jānāñ jānāñ",ahmad-faraz
"ham bhī kyā saada the ham ne bhī samajh rakkhā thā
ġham-e-daurāñ se judā hai ġham-e-jānāñ jānāñ",ahmad-faraz
"ab ke kuchh aisī sajī mahfil-e-yārāñ jānāñ
sar-ba-zānū hai koī sar-ba-garebāñ jānāñ",ahmad-faraz
"har koī apnī hī āvāz se kaañp uThtā hai
har koī apne hī saa.e se hirāsāñ jānāñ",ahmad-faraz
"jis ko dekho vahī zanjīr-ba-pā lagtā hai
shahr kā shahr huā dāḳhil-e-zindāñ jānāñ",ahmad-faraz
"ab tirā zikr bhī shāyad hī ġhazal meñ aa.e
aur se aur hue dard ke unvāñ jānāñ",ahmad-faraz
"ham ki rūThī huī rut ko bhī manā lete the
ham ne dekhā hī na thā mausam-e-hijrāñ jānāñ",ahmad-faraz
"hosh aayā to sabhī ḳhvāb the reza reza
jaise uḌte hue aurāq-e-pareshāñ jānāñ",ahmad-faraz
"ab kyā socheñ kyā hālāt the kis kāran ye zahr piyā hai
ham ne us ke shahr ko chhoḌā aur āñkhoñ ko muuñd liyā hai",ahmad-faraz
"apnā ye sheva to nahīñ thā apne ġham auroñ ko sauñpeñ
ḳhud to jāgte yā sote haiñ us ko kyuuñ be-ḳhvāb kiyā hai",ahmad-faraz
"ḳhilqat ke āvāze bhī the band us ke darvāze bhī the
phir bhī us kūche se guzre phir bhī us kā naam liyā hai",ahmad-faraz
"hijr kī rut jāñ-levā thī par ġhalat sabhī andāze nikle
taaza rifāqat ke mausam tak maiñ bhī jiyā huuñ vo bhī jiyā hai",ahmad-faraz
"ek 'farāz' tumhīñ tanhā ho jo ab tak dukh ke rasiyā ho
varna aksar dil vāloñ ne dard kā rasta chhoḌ diyā hai",ahmad-faraz
"ab shauq se ki jaañ se guzar jaanā chāhiye
bol ai havā-e-shahr kidhar jaanā chāhiye",ahmad-faraz
"kab tak isī ko āḳhirī manzil kaheñge ham
kū-e-murād se bhī udhar jaanā chāhiye",ahmad-faraz
"vo vaqt aa gayā hai ki sāhil ko chhoḌ kar
gahre samundaroñ meñ utar jaanā chāhiye",ahmad-faraz
"ab raftagāñ kī baat nahīñ kārvāñ kī hai
jis samt bhī ho gard-e-safar jaanā chāhiye",ahmad-faraz
"kuchh to subūt-e-ḳhūn-e-tamannā kahīñ mile
hai dil tahī to aañkh ko bhar jaanā chāhiye",ahmad-faraz
"yā apnī ḳhvāhishoñ ko muqaddas na jānte
yā ḳhvāhishoñ ke saath hī mar jaanā chāhiye",ahmad-faraz
"abhī kuchh aur karishme ġhazal ke dekhte haiñ
'farāz' ab zarā lahja badal ke dekhte haiñ",ahmad-faraz
"judā.iyāñ to muqaddar haiñ phir bhī jān-e-safar
kuchh aur duur zarā saath chal ke dekhte haiñ",ahmad-faraz
"rah-e-vafā meñ harīf-e-ḳhirām koī to ho
so apne aap se aage nikal ke dekhte haiñ",ahmad-faraz
"tū sāmne hai to phir kyuuñ yaqīñ nahīñ aatā
ye baar baar jo āñkhoñ ko mal ke dekhte haiñ",ahmad-faraz
"ye kaun log haiñ maujūd terī mahfil meñ
jo lālachoñ se tujhe mujh ko jal ke dekhte haiñ",ahmad-faraz
"ye qurb kyā hai ki yak-jāñ hue na duur rahe
hazār ek hī qālib meñ Dhal ke dekhte haiñ",ahmad-faraz
"na tujh ko maat huī hai na mujh ko maat huī
so ab ke donoñ hī chāleñ badal ke dekhte haiñ",ahmad-faraz
"ye kaun hai sar-e-sāhil ki Dūbne vaale
samundaroñ kī tahoñ se uchhal ke dekhte haiñ",ahmad-faraz
"abhī talak to na kundan hue na raakh hue
ham apnī aag meñ har roz jal ke dekhte haiñ",ahmad-faraz
"bahut dinoñ se nahīñ hai kuchh us kī ḳhair ḳhabar
chalo 'farāz' ko ai yaar chal ke dekhte haiñ",ahmad-faraz
"agarche zor havāoñ ne Daal rakkhā hai
magar charāġh ne lau ko sambhāl rakkhā hai",ahmad-faraz
"mohabbatoñ meñ to milnā hai yā ujaḌ jaanā
mizāj-e-ishq meñ kab e'tidāl rakkhā hai",ahmad-faraz
"havā meñ nashsha hī nashsha fazā meñ rañg hī rañg
ye kis ne pairahan apnā uchhāl rakkhā hai",ahmad-faraz
"bhale dinoñ kā bharosā hī kyā raheñ na raheñ
so maiñ ne rishta-e-ġham ko bahāl rakkhā hai",ahmad-faraz
"ham aise sāda-diloñ ko vo dost ho ki ḳhudā
sabhī ne vāda-e-fardā pe Taal rakkhā hai",ahmad-faraz
"hisāb-e-lutf-e-harīfāñ kiyā hai jab to khulā
ki dostoñ ne ziyāda ḳhayāl rakkhā hai",ahmad-faraz
"bharī bahār meñ ik shāḳh par khilā hai gulāb
ki jaise tū ne hathelī pe gaal rakkhā hai",ahmad-faraz
"'farāz' ishq kī duniyā to ḳhūb-sūrat thī
ye kis ne fitna-e-hijr-o-visāl rakkhā hai",ahmad-faraz
"aisā hai ki sab ḳhvāb musalsal nahīñ hote
jo aaj to hote haiñ magar kal nahīñ hote",ahmad-faraz
"andar kī fazāoñ ke karishme bhī ajab haiñ
meñh TuuT ke barse bhī to bādal nahīñ hote",ahmad-faraz
"kuchh mushkileñ aisī haiñ ki āsāñ nahīñ hotīñ
kuchh aise muamme haiñ kabhī hal nahīñ hote",ahmad-faraz
"shā.istagī-e-ġham ke sabab āñkhoñ ke sahrā
namnāk to ho jaate haiñ jal-thal nahīñ hote",ahmad-faraz
"kaise hī talātum hoñ magar qulzum-e-jāñ meñ
kuchh yād-jazīre haiñ ki ojhal nahīñ hote",ahmad-faraz
"ushshāq ke mānind ka.ī ahl-e-havas bhī
pāgal to nazar aate haiñ pāgal nahīñ hote",ahmad-faraz
"sab ḳhvāhisheñ puurī hoñ 'farāz' aisā nahīñ hai
jaise ka.ī ash.ār mukammal nahīñ hote",ahmad-faraz
"aise chup haiñ ki ye manzil bhī kaḌī ho jaise
terā milnā bhī judā.ī kī ghaḌī ho jaise",ahmad-faraz
"apne hī saa.e se har gaam laraz jaatā huuñ
rāste meñ koī dīvār khaḌī ho jaise",ahmad-faraz
"kitne nādāñ haiñ tire bhūlne vaale ki tujhe
yaad karne ke liye umr paḌī ho jaise",ahmad-faraz
"tere māthe kī shikan pahle bhī dekhī thī magar
ye girah ab ke mire dil meñ paḌī ho jaise",ahmad-faraz
"manzileñ duur bhī haiñ manzileñ nazdīk bhī haiñ
apne hī paañv meñ zanjīr paḌī ho jaise",ahmad-faraz
"aaj dil khol ke ro.e haiñ to yuuñ ḳhush haiñ 'farāz'
chand lamhoñ kī ye rāhat bhī baḌī ho jaise",ahmad-faraz
"ajab junūn-e-masāfat meñ ghar se niklā thā
ḳhabar nahīñ hai ki sūraj kidhar se niklā thā",ahmad-faraz
"ye kaun phir se unhīñ rāstoñ meñ chhoḌ gayā
abhī abhī to azāb-e-safar se niklā thā",ahmad-faraz
"ye tiir dil meñ magar be-sabab nahīñ utrā
koī to harf lab-e-chāragar se niklā thā",ahmad-faraz
"ye ab jo aag banā shahr shahr phailā hai
yahī dhuāñ mire dīvār-o-dar se niklā thā",ahmad-faraz
"maiñ raat TuuT ke royā to chain se soyā
ki dil kā zahr mirī chashm-e-tar se niklā thā",ahmad-faraz
"ye ab jo sar haiñ ḳhamīda kulāh kī ḳhātir
ye aib bhī to ham ahl-e-hunar se niklā thā",ahmad-faraz
"vo qais ab jise majnūñ pukārte haiñ 'farāz'
tirī tarah koī dīvāna ghar se niklā thā",ahmad-faraz
"avval avval kī dostī hai abhī
ik ġhazal hai ki ho rahī hai abhī",ahmad-faraz
"maiñ bhī shahr-e-vafā meñ nau-vārid
vo bhī ruk ruk ke chal rahī hai abhī",ahmad-faraz
"maiñ bhī aisā kahāñ kā zūd-shanās
vo bhī lagtā hai sochtī hai abhī",ahmad-faraz
"dil kī vāraftagī hai apnī jagah
phir bhī kuchh ehtiyāt sī hai abhī",ahmad-faraz
"garche pahlā sā ijtināb nahīñ
phir bhī kam kam supurdagī hai abhī",ahmad-faraz
"kaisā mausam hai kuchh nahīñ khultā
būñdā-bāndī bhī dhuup bhī hai abhī",ahmad-faraz
"ḳhud-kalāmī meñ kab ye nashsha thā
jis tarah rū-ba-rū koī hai abhī",ahmad-faraz
"qurbateñ laakh ḳhūb-sūrat hoñ
dūriyoñ meñ bhī dilkashī hai abhī",ahmad-faraz
"fasl-e-gul meñ bahār pahlā gulāb
kis kī zulfoñ meñ Tāñktī hai abhī",ahmad-faraz
"muddateñ ho ga.iiñ 'farāz' magar
vo jo dīvāngī ki thī hai abhī",ahmad-faraz
"dost ban kar bhī nahīñ saath nibhāne vaalā
vahī andāz hai zālim kā zamāne vaalā",ahmad-faraz
"ab use log samajhte haiñ giraftār mirā
saḳht nādim hai mujhe daam meñ laane vaalā",ahmad-faraz
"sub.h-dam chhoḌ gayā nik.hat-e-gul kī sūrat
raat ko ġhuncha-e-dil meñ simaT aane vaalā",ahmad-faraz
"kyā kaheñ kitne marāsim the hamāre us se
vo jo ik shaḳhs hai muñh pher ke jaane vaalā",ahmad-faraz
"tere hote hue aa jaatī thī saarī duniyā
aaj tanhā huuñ to koī nahīñ aane vaalā",ahmad-faraz
"muntazir kis kā huuñ TuuTī huī dahlīz pe maiñ
kaun aa.egā yahāñ kaun hai aane vaalā",ahmad-faraz
"kyā ḳhabar thī jo mirī jaañ meñ ghulā hai itnā
hai vahī mujh ko sar-e-dār bhī laane vaalā",ahmad-faraz
"maiñ ne dekhā hai bahāroñ meñ chaman ko jalte
hai koī ḳhvāb kī tābīr batāne vaalā",ahmad-faraz
"tum takalluf ko bhī iḳhlās samajhte ho 'farāz'
dost hotā nahīñ har haath milāne vaalā",ahmad-faraz
"dukh fasāna nahīñ ki tujh se kaheñ
dil bhī maanā nahīñ ki tujh se kaheñ",ahmad-faraz
"aaj tak apnī bekalī kā sabab
ḳhud bhī jaanā nahīñ ki tujh se kaheñ",ahmad-faraz
"be-tarah hāl-e-dil hai aur tujh se
dostāna nahīñ ki tujh se kaheñ",ahmad-faraz
"ek tū harf-e-āshnā thā magar
ab zamāna nahīñ ki tujh se kaheñ",ahmad-faraz
"qāsidā ham faqīr logoñ kā
ik Thikāna nahīñ ki tujh se kaheñ",ahmad-faraz
"ai ḳhudā dard-e-dil hai baḳhshish-e-dost
āb-o-dāna nahīñ ki tujh se kaheñ",ahmad-faraz
"ab to apnā bhī us galī meñ 'farāz'
aanā jaanā nahīñ ki tujh se kaheñ",ahmad-faraz
"guftugū achchhī lagī zauq-e-nazar achchhā lagā
muddatoñ ke baad koī ham-safar achchhā lagā",ahmad-faraz
"dil kā dukh jaanā to dil kā mas.ala hai par hameñ
us kā hañs denā hamāre haal par achchhā lagā",ahmad-faraz
"har tarah kī be-sar-o-sāmāniyoñ ke bāvajūd
aaj vo aayā to mujh ko apnā ghar achchhā lagā",ahmad-faraz
"bāġhbāñ gulchīñ ko chāhe jo kahe ham ko to phuul
shāḳh se baḌh kar kaf-e-dildār par achchhā lagā",ahmad-faraz
"koī maqtal meñ na pahuñchā kaun zālim thā jise
teġh-e-qātil se ziyāda apnā sar achchhā lagā",ahmad-faraz
"ham bhī qaa.el haiñ vafā meñ ustuvārī ke magar
koī pūchhe kaun kis ko umr bhar achchhā lagā",ahmad-faraz
"apnī apnī chāhateñ haiñ log ab jo bhī kaheñ
ik parī-paikar ko ik āshufta-sar achchhā lagā",ahmad-faraz
"'mīr' ke mānind aksar ziist kartā thā 'farāz'
thā to vo dīvāna sā shā.ir magar achchhā lagā",ahmad-faraz
"har koī dil kī hathelī pe hai sahrā rakkhe
kis ko sairāb kare vo kise pyāsā rakkhe",ahmad-faraz
"umr bhar kaun nibhātā hai ta.alluq itnā
ai mirī jaan ke dushman tujhe allāh rakkhe",ahmad-faraz
"ham ko achchhā nahīñ lagtā koī hamnām tirā
koī tujh sā ho to phir naam bhī tujh sā rakkhe",ahmad-faraz
"dil bhī pāgal hai ki us shaḳhs se vābasta hai
jo kisī aur kā hone de na apnā rakkhe",ahmad-faraz
"kam nahīñ tama-e-ibādat bhī to hirs-e-zar se
faqr to vo hai ki jo diin na duniyā rakkhe",ahmad-faraz
"hañs na itnā bhī faqīroñ ke akele-pan par
jā ḳhudā merī tarah tujh ko bhī tanhā rakkhe",ahmad-faraz
"ye qanā.at hai itā.at hai ki chāhat hai 'farāz'
ham to raazī haiñ vo jis haal meñ jaisā rakkhe",ahmad-faraz
"havā ke zor se pindār-e-bām-o-dar bhī gayā
charāġh ko jo bachāte the un kā ghar bhī gayā",ahmad-faraz
"pukārte rahe mahfūz kashtiyoñ vaale
maiñ Dūbtā huā dariyā ke paar utar bhī gayā",ahmad-faraz
"ab ehtiyāt kī dīvār kyā uThāte ho
jo chor dil meñ chhupā thā vo kaam kar bhī gayā",ahmad-faraz
"maiñ chup rahā ki isī meñ thī āfiyat jaañ kī
koī to merī tarah thā jo daar par bhī gayā",ahmad-faraz
"sulagte sochte vīrān mausamoñ kī tarah
kaḌā thā ahd-e-javānī magar guzar bhī gayā",ahmad-faraz
"jise bhulā na sakā us ko yaad kyā rakhtā
jo naam lab pe rahā zehn se utar bhī gayā",ahmad-faraz
"phaTī phaTī huī āñkhoñ se yuuñ na dekh mujhe
tujhe talāsh hai jis shaḳhs kī vo mar bhī gayā",ahmad-faraz
"magar falak ko adāvat usī ke ghar se thī
jahāñ 'farāz' na thā sail-e-ġham udhar bhī gayā",ahmad-faraz
"huī hai shaam to āñkhoñ meñ bas gayā phir tū
kahāñ gayā hai mire shahr ke musāfir tū",ahmad-faraz
"mirī misāl ki ik naḳhl-e-ḳhushk-e-sahrā huuñ
tirā ḳhayāl ki shāḳh-e-chaman kā taa.ir tū",ahmad-faraz
"maiñ jāntā huuñ ki duniyā tujhe badal degī
maiñ māntā huuñ ki aisā nahīñ ba-zāhir tū",ahmad-faraz
"hañsī-ḳhushī se bichhaḌ jā agar bichhaḌnā hai
ye har maqām pe kyā sochtā hai āḳhir tū",ahmad-faraz
"fazā udaas hai rut muzmahil hai maiñ chup huuñ
jo ho sake to chalā aa kisī kī ḳhātir tū",ahmad-faraz
"'farāz' tū ne use mushkiloñ meñ Daal diyā
zamāna sāhab-e-zar aur sirf shā.er tū",ahmad-faraz
"is qadar musalsal thiiñ shiddateñ judā.ī kī
aaj pahlī baar us se maiñ ne bevafā.ī kī",ahmad-faraz
"varna ab talak yuuñ thā ḳhvāhishoñ kī bārish meñ
yā to TuuT kar royā yā ġhazal-sarā.ī kī",ahmad-faraz
"taj diyā thā kal jin ko ham ne terī chāhat meñ
aaj un se majbūran taaza āshnā.ī kī",ahmad-faraz
"ho chalā thā jab mujh ko iḳhtilāf apne se
tū ne kis ghaḌī zālim merī ham-navā.ī kī",ahmad-faraz
"tark kar chuke qāsid kū-e-nā-murādāñ ko
kaun ab ḳhabar laave shahr-e-āshnā.ī kī",ahmad-faraz
"tanz o ta.ana o tohmat sab hunar haiñ nāseh ke
aap se koī pūchhe ham ne kyā burā.ī kī",ahmad-faraz
"phir qafas meñ shor uTThā qaidiyoñ kā aur sayyād
dekhnā uḌā degā phir ḳhabar rihā.ī kī",ahmad-faraz
"dukh huā jab us dar par kal 'farāz' ko dekhā
laakh aib the us meñ ḳhū na thī gadā.ī kī",ahmad-faraz
"is se pahle ki be-vafā ho jaa.eñ
kyuuñ na ai dost ham judā ho jaa.eñ",ahmad-faraz
"tū bhī hiire se ban gayā patthar
ham bhī kal jaane kyā se kyā ho jaa.eñ",ahmad-faraz
"tū ki yaktā thā be-shumār huā
ham bhī TūTeñ to jā-ba-jā ho jaa.eñ",ahmad-faraz
"ham bhī majbūriyoñ kā uzr kareñ
phir kahīñ aur mubtalā ho jaa.eñ",ahmad-faraz
"ham agar manzileñ na ban paa.e
manziloñ tak kā rāstā ho jaa.eñ",ahmad-faraz
"der se soch meñ haiñ parvāne
raakh ho jaa.eñ yā havā ho jaa.eñ",ahmad-faraz
"ishq bhī khel hai nasīboñ kā
ḳhaak ho jaa.eñ kīmiyā ho jaa.eñ",ahmad-faraz
"ab ke gar tū mile to ham tujh se
aise lipTeñ tirī qabā ho jaa.eñ",ahmad-faraz
"bandagī ham ne chhoḌ dī hai 'farāz'
kyā kareñ log jab ḳhudā ho jaa.eñ",ahmad-faraz
"jab bhī dil khol ke ro.e hoñge
log ārām se so.e hoñge",ahmad-faraz
"ba.az auqāt ba-majbūrī-e-dil
ham to kyā aap bhī ro.e hoñge",ahmad-faraz
"sub.h tak dast-e-sabā ne kyā kyā
phuul kāñToñ meñ piro.e hoñge",ahmad-faraz
"vo safīne jinheñ tūfāñ na mile
nā-ḳhudāoñ ne Dubo.e hoñge",ahmad-faraz
"raat bhar hañste hue tāroñ ne
un ke aariz bhī bhigo.e hoñge",ahmad-faraz
"kyā ajab hai vo mile bhī hoñ 'farāz'
ham kisī dhyān meñ kho.e hoñge",ahmad-faraz
"jis samt bhī dekhūñ nazar aatā hai ki tum ho
ai jān-e-jahāñ ye koī tum sā hai ki tum ho",ahmad-faraz
"ye ḳhvāb hai ḳhushbū hai ki jhoñkā hai ki pal hai
ye dhund hai bādal hai ki saayā hai ki tum ho",ahmad-faraz
"is diid kī saa.at meñ ka.ī rañg haiñ larzāñ
maiñ huuñ ki koī aur hai duniyā hai ki tum ho",ahmad-faraz
"dekho ye kisī aur kī āñkheñ haiñ ki merī
dekhūñ ye kisī aur kā chehra hai ki tum ho",ahmad-faraz
"ye umr-e-gurezāñ kahīñ Thahre to ye jānūñ
har saañs meñ mujh ko yahī lagtā hai ki tum ho",ahmad-faraz
"har bazm meñ mauzū-e-suḳhan dil-zadagāñ kā
ab kaun hai shīrīñ hai ki lailā hai ki tum ho",ahmad-faraz
"ik dard kā phailā huā sahrā hai ki maiñ huuñ
ik mauj meñ aayā huā dariyā hai ki tum ho",ahmad-faraz
"vo vaqt na aa.e ki dil-e-zār bhī soche
is shahr meñ tanhā koī ham sā hai ki tum ho",ahmad-faraz
"ābād ham āshufta-saroñ se nahīñ maqtal
ye rasm abhī shahr meñ zinda hai ki tum ho",ahmad-faraz
"ai jān-e-'farāz' itnī bhī taufīq kise thī
ham ko ġham-e-hastī bhī gavārā hai ki tum ho",ahmad-faraz
"jo ġhair the vo isī baat par hamāre hue
ki ham se dost bahut be-ḳhabar hamāre hue",ahmad-faraz
"kise ḳhabar vo mohabbat thī yā raqābat thī
bahut se log tujhe dekh kar hamāre hue",ahmad-faraz
"ab ik hujūm-e-shikasta-dilāñ hai saath apne
jinheñ koī na milā ham-safar hamāre hue",ahmad-faraz
"kisī ne ġham to kisī ne mizāj-e-ġham baḳhshā
sab apnī apnī jagah chāragar hamāre hue",ahmad-faraz
"bujhā ke taaq kī sham.eñ na dekh tāroñ ko
isī junūñ meñ to barbād ghar hamāre hue",ahmad-faraz
"vo e'timād kahāñ se 'farāz' lā.eñge
kisī ko chhoḌ ke vo ab agar hamāre hue",ahmad-faraz
"juz tire koī bhī din raat na jaane mere
tū kahāñ hai magar ai dost purāne mere",ahmad-faraz
"tū bhī ḳhushbū hai magar merā tajassus bekār
barg-e-āvāra kī mānind Thikāne mere",ahmad-faraz
"sham.a kī lau thī ki vo tū thā magar hijr kī raat
der tak rotā rahā koī sirhāne mere",ahmad-faraz
"ḳhalq kī be-ḳhabarī hai ki mirī rusvā.ī
log mujh ko hī sunāte haiñ fasāne mere",ahmad-faraz
"luT ke bhī ḳhush huuñ ki ashkoñ se bharā hai dāman
dekh ġhārat-gar-e-dil ye bhī ḳhazāne mere",ahmad-faraz
"aaj ik aur baras biit gayā us ke baġhair
jis ke hote hue hote the zamāne mere",ahmad-faraz
"kaash tū bhī merī āvāz kahīñ suntā ho
phir pukārā hai tujhe dil kī sadā ne mere",ahmad-faraz
"kaash tū bhī kabhī aa jaa.e masīhā.ī ko
log aate haiñ bahut dil ko dukhāne mere",ahmad-faraz
"kaash auroñ kī tarah maiñ bhī kabhī kah saktā
baat sun lī hai mirī aaj ḳhudā ne mere",ahmad-faraz
"tū hai kis haal meñ ai zūd-farāmosh mire
mujh ko to chhīn liyā ahd-e-vafā ne mere",ahmad-faraz
"chārāgar yuuñ to bahut haiñ magar ai jān-e-'farāz'
juz tire aur koī zaḳhm na jaane mere",ahmad-faraz
"karūñ na yaad magar kis tarah bhulā.ūñ use
ġhazal bahāna karūñ aur gungunā.ūñ use",ahmad-faraz
"vo ḳhaar ḳhaar hai shāḳh-e-gulāb kī mānind
maiñ zaḳhm zaḳhm huuñ phir bhī gale lagā.ūñ use",ahmad-faraz
"ye log tazkire karte haiñ apne logoñ ke
maiñ kaise baat karūñ ab kahāñ se lā.ūñ use",ahmad-faraz
"magar vo zūd-farāmosh zūd-ranj bhī hai
ki ruuTh jaa.e agar yaad kuchh dilā.ūñ use",ahmad-faraz
"vahī jo daulat-e-dil hai vahī jo rāhat-e-jāñ
tumhārī baat pe ai nāseho gañvā.ūñ use",ahmad-faraz
"jo ham-safar sar-e-manzil bichhaḌ rahā hai 'farāz'
ajab nahīñ hai agar yaad bhī na aa.uuñ use",ahmad-faraz
"kaThin hai rāhguzar thoḌī duur saath chalo
bahut kaḌā hai safar thoḌī duur saath chalo",ahmad-faraz
"tamām umr kahāñ koī saath detā hai
ye jāntā huuñ magar thoḌī duur saath chalo",ahmad-faraz
"nashe meñ chuur huuñ maiñ bhī tumheñ bhī hosh nahīñ
baḌā maza ho agar thoḌī duur saath chalo",ahmad-faraz
"ye ek shab kī mulāqāt bhī ġhanīmat hai
kise hai kal kī ḳhabar thoḌī duur saath chalo",ahmad-faraz
"abhī to jaag rahe haiñ charāġh rāhoñ ke
abhī hai duur sahar thoḌī duur saath chalo",ahmad-faraz
"tavāf-e-manzil-e-jānāñ hameñ bhī karnā hai
'farāz' tum bhī agar thoḌī duur saath chalo",ahmad-faraz
"ḳhāmosh ho kyuuñ dād-e-jafā kyuuñ nahīñ dete
bismil ho to qātil ko duā kyuuñ nahīñ dete",ahmad-faraz
"vahshat kā sabab rauzan-e-zindāñ to nahīñ hai
mehr o mah o anjum ko bujhā kyuuñ nahīñ dete",ahmad-faraz
"ik ye bhī to andāz-e-ilāj-e-ġham-e-jāñ hai
ai chāragaro dard baḌhā kyuuñ nahīñ dete",ahmad-faraz
"munsif ho agar tum to kab insāf karoge
mujrim haiñ agar ham to sazā kyuuñ nahīñ dete",ahmad-faraz
"rahzan ho to hāzir hai matā-e-dil-o-jāñ bhī
rahbar ho to manzil kā pata kyuuñ nahīñ dete",ahmad-faraz
"kyā biit ga.ī ab ke 'farāz' ahl-e-chaman par
yārān-e-qafas mujh ko sadā kyuuñ nahīñ dete",ahmad-faraz
"kyā aise kam-suḳhan se koī guftugū kare
jo mustaqil sukūt se dil ko lahū kare",ahmad-faraz
"ab to hameñ bhī tark-e-marāsim kā dukh nahīñ
par dil ye chāhtā hai ki āġhāz tū kare",ahmad-faraz
"tere baġhair bhī to ġhanīmat hai zindagī
ḳhud ko gañvā ke kaun tirī justujū kare",ahmad-faraz
"ab to ye aarzū hai ki vo zaḳhm khā.iye
tā-zindagī ye dil na koī aarzū kare",ahmad-faraz
"tujh ko bhulā ke dil hai vo sharminda-e-nazar
ab koī hādsa hī tire rū-ba-rū kare",ahmad-faraz
"chup-chāp apnī aag meñ jalte raho 'farāz'
duniyā to arz-e-hāl se be-ābrū kare",ahmad-faraz
"maiñ to maqtal meñ bhī qismat kā sikandar niklā
qur.a-e-fāl mire naam kā aksar niklā",ahmad-faraz
"thā jinheñ zo.am vo dariyā bhī mujhī meñ Duube
maiñ ki sahrā nazar aatā thā samundar niklā",ahmad-faraz
"maiñ ne us jān-e-bahārāñ ko bahut yaad kiyā
jab koī phuul mirī shāḳh-e-hunar par niklā",ahmad-faraz
"shahr-vāloñ kī mohabbat kā maiñ qaa.el huuñ magar
maiñ ne jis haath ko chūmā vahī ḳhanjar niklā",ahmad-faraz
"tū yahīñ haar gayā hai mire buzdil dushman
mujh se tanhā ke muqābil tirā lashkar niklā",ahmad-faraz
"maiñ ki sahrā-e-mohabbat kā musāfir thā 'farāz'
ek jhoñkā thā ki ḳhushbū ke safar par niklā",ahmad-faraz
"phir usī rahguzār par shāyad
ham kabhī mil sakeñ magar shāyad",ahmad-faraz
"jin ke ham muntazir rahe un ko
mil ga.e aur ham-safar shāyad",ahmad-faraz
"jān-pahchān se bhī kyā hogā
phir bhī ai dost ġhaur kar shāyad",ahmad-faraz
"ajnabiyyat kī dhund chhaT jaa.e
chamak uTThe tirī nazar shāyad",ahmad-faraz
"zindagī bhar lahū rulā.egī
yād-e-yārān-e-be-ḳhabar shāyad",ahmad-faraz
"jo bhī bichhḌe vo kab mile haiñ 'farāz'
phir bhī tū intizār kar shāyad",ahmad-faraz
"qurbat bhī nahīñ dil se utar bhī nahīñ jaatā
vo shaḳhs koī faisla kar bhī nahīñ jaatā",ahmad-faraz
"āñkheñ haiñ ki ḳhālī nahīñ rahtī haiñ lahū se
aur zaḳhm-e-judā.ī hai ki bhar bhī nahīñ jaatā",ahmad-faraz
"vo rāhat-e-jāñ hai magar is dar-badrī meñ
aisā hai ki ab dhyān udhar bhī nahīñ jaatā",ahmad-faraz
"ham dohrī aziyyat ke giraftār musāfir
paañv bhī haiñ shal shauq-e-safar bhī nahīñ jaatā",ahmad-faraz
"dil ko tirī chāhat pe bharosa bhī bahut hai
aur tujh se bichhaḌ jaane kā Dar bhī nahīñ jaatā",ahmad-faraz
"pāgal hue jaate ho 'farāz' us se mile kyā
itnī sī ḳhushī se koī mar bhī nahīñ jaatā",ahmad-faraz
"qurbatoñ meñ bhī judā.ī ke zamāne māñge
dil vo be-mehr ki rone ke bahāne māñge",ahmad-faraz
"ham na hote to kisī aur ke charche hote
ḳhilqat-e-shahr to kahne ko fasāne māñge",ahmad-faraz
"yahī dil thā ki tarastā thā marāsim ke liye
ab yahī tark-e-ta.alluq ke bahāne māñge",ahmad-faraz
"apnā ye haal ki jī haar chuke luT bhī chuke
aur mohabbat vahī andāz purāne māñge",ahmad-faraz
"zindagī ham tire dāġhoñ se rahe sharminda
aur tū hai ki sadā ā.īna-ḳhāne māñge",ahmad-faraz
"dil kisī haal pe qaane hī nahīñ jān-e-'farāz'
mil ga.e tum bhī to kyā aur na jaane māñge",ahmad-faraz
"ranjish hī sahī dil hī dukhāne ke liye aa
aa phir se mujhe chhoḌ ke jaane ke liye aa",ahmad-faraz
"kuchh to mire pindār-e-mohabbat kā bharam rakh
tū bhī to kabhī mujh ko manāne ke liye aa",ahmad-faraz
"pahle se marāsim na sahī phir bhī kabhī to
rasm-o-rah-e-duniyā hī nibhāne ke liye aa",ahmad-faraz
"kis kis ko batā.eñge judā.ī kā sabab ham
tū mujh se ḳhafā hai to zamāne ke liye aa",ahmad-faraz
"ik umr se huuñ lazzat-e-girya se bhī mahrūm
ai rāhat-e-jāñ mujh ko rulāne ke liye aa",ahmad-faraz
"ab tak dil-e-ḳhush-fahm ko tujh se haiñ ummīdeñ
ye āḳhirī sham.eñ bhī bujhāne ke liye aa",ahmad-faraz
"rog aise bhī ġham-e-yār se lag jaate haiñ
dar se uThte haiñ to dīvār se lag jaate haiñ",ahmad-faraz
"ishq āġhāz meñ halkī sī ḳhalish rakhtā hai
baad meñ saikḌoñ āzār se lag jaate haiñ",ahmad-faraz
"pahle pahle havas ik-ādh dukāñ kholtī hai
phir to bāzār ke bāzār se lag jaate haiñ",ahmad-faraz
"bebasī bhī kabhī qurbat kā sabab bantī hai
ro na paa.eñ to gale yaar se lag jaate haiñ",ahmad-faraz
"katraneñ ġham kī jo galiyoñ meñ uḌī phirtī haiñ
ghar meñ le aao to ambār se lag jaate haiñ",ahmad-faraz
"daaġh dāman ke hoñ dil ke hoñ ki chehre ke 'farāz'
kuchh nishāñ umr kī raftār se lag jaate haiñ",ahmad-faraz
"sāmne us ke kabhī us kī satā.ish nahīñ kī
dil ne chāhā bhī agar hoñToñ ne jumbish nahīñ kī",ahmad-faraz
"ahl-e-mahfil pe kab ahvāl khulā hai apnā
maiñ bhī ḳhāmosh rahā us ne bhī pursish nahīñ kī",ahmad-faraz
"jis qadar us se ta.alluq thā chalā jaatā hai
us kā kyā rañj ho jis kī kabhī ḳhvāhish nahīñ kī",ahmad-faraz
"ye bhī kyā kam hai ki donoñ kā bharam qaa.em hai
us ne baḳhshish nahīñ kī ham ne guzārish nahīñ kī",ahmad-faraz
"ik to ham ko adab ādāb ne pyāsā rakkhā
us pe mahfil meñ surāhī ne bhī gardish nahīñ kī",ahmad-faraz
"ham ki dukh oḌh ke ḳhalvat meñ paḌe rahte haiñ
ham ne bāzār meñ zaḳhmoñ kī numā.ish nahīñ kī",ahmad-faraz
"ai mire abr-e-karam dekh ye vīrāna-e-jāñ
kyā kisī dasht pe tū ne kabhī bārish nahīñ kī",ahmad-faraz
"kaT mare apne qabīle kī hifāzat ke liye
maqtal-e-shahr meñ Thahre rahe jumbish nahīñ kī",ahmad-faraz
"vo hameñ bhuul gayā ho to ajab kyā hai 'farāz'
ham ne bhī mel-mulāqāt kī koshish nahīñ kī",ahmad-faraz
"sāqiyā ek nazar jaam se pahle pahle
ham ko jaanā hai kahīñ shaam se pahle pahle",ahmad-faraz
"nau-giraftār-e-vafā sa.i-e-rihā.ī hai abas
ham bhī uljhe the bahut daam se pahle pahle",ahmad-faraz
"ḳhush ho ai dil ki mohabbat to nibhā dī tū ne
log ujaḌ jaate haiñ anjām se pahle pahle",ahmad-faraz
"ab tire zikr pe ham baat badal dete haiñ
kitnī raġhbat thī tire naam se pahle pahle",ahmad-faraz
"sāmne umr paḌī hai shab-e-tanhā.ī kī
vo mujhe chhoḌ gayā shaam se pahle pahle",ahmad-faraz
"kitnā achchhā thā ki ham bhī jiyā karte the 'farāz'
ġhair-mārūf se gumnām se pahle pahle",ahmad-faraz
"sho.ala thā jal-bujhā huuñ havā.eñ mujhe na do
maiñ kab kā jā chukā huuñ sadā.eñ mujhe na do",ahmad-faraz
"jo zahr pī chukā huuñ tumhīñ ne mujhe diyā
ab tum to zindagī kī duā.eñ mujhe na do",ahmad-faraz
"ye bhī baḌā karam hai salāmat hai jism abhī
ai ḳhusravān-e-shahr qabā.eñ mujhe na do",ahmad-faraz
"aisā na ho kabhī ki palaT kar na aa sakūñ
har baar duur jā ke sadā.eñ mujhe na do",ahmad-faraz
"kab mujh ko e'tirāf-e-mohabbat na thā 'farāz'
kab maiñ ne ye kahā hai sazā.eñ mujhe na do",ahmad-faraz
"silsile toḌ gayā vo sabhī jaate jaate
varna itne to marāsim the ki aate jaate",ahmad-faraz
"shikva-e-zulmat-e-shab se to kahīñ behtar thā
apne hisse kī koī sham.a jalāte jaate",ahmad-faraz
"kitnā āsāñ thā tire hijr meñ marnā jānāñ
phir bhī ik umr lagī jaan se jaate jaate",ahmad-faraz
"jashn-e-maqtal hī na barpā huā varna ham bhī
pā-ba-jaulāñ hī sahī nāchte gaate jaate",ahmad-faraz
"is kī vo jaane use pās-e-vafā thā ki na thā
tum 'farāz' apnī taraf se to nibhāte jaate",ahmad-faraz
"sunā hai log use aañkh bhar ke dekhte haiñ
so us ke shahr meñ kuchh din Thahar ke dekhte haiñ",ahmad-faraz
"sunā hai rabt hai us ko ḳharāb-hāloñ se
so apne aap ko barbād kar ke dekhte haiñ",ahmad-faraz
"sunā hai dard kī gāhak hai chashm-e-nāz us kī
so ham bhī us kī galī se guzar ke dekhte haiñ",ahmad-faraz
"sunā hai us ko bhī hai sher o shā.irī se shaġhaf
so ham bhī mo.ajize apne hunar ke dekhte haiñ",ahmad-faraz
"sunā hai bole to bātoñ se phuul jhaḌte haiñ
ye baat hai to chalo baat kar ke dekhte haiñ",ahmad-faraz
"sunā hai raat use chāñd taktā rahtā hai
sitāre bām-e-falak se utar ke dekhte haiñ",ahmad-faraz
"sunā hai din ko use titliyāñ satātī haiñ
sunā hai raat ko jugnū Thahar ke dekhte haiñ",ahmad-faraz
"sunā hai hashr haiñ us kī ġhazāl sī āñkheñ
sunā hai us ko hiran dasht bhar ke dekhte haiñ",ahmad-faraz
"sunā hai raat se baḌh kar haiñ kākuleñ us kī
sunā hai shaam ko saa.e guzar ke dekhte haiñ",ahmad-faraz
"sunā hai us kī siyah-chashmagī qayāmat hai
so us ko surma-farosh aah bhar ke dekhte haiñ",ahmad-faraz
"sunā hai us ke laboñ se gulāb jalte haiñ
so ham bahār pe ilzām dhar ke dekhte haiñ",ahmad-faraz
"sunā hai aa.ina timsāl hai jabīñ us kī
jo saada dil haiñ use ban-sañvar ke dekhte haiñ",ahmad-faraz
"sunā hai jab se hamā.il haiñ us kī gardan meñ
mizāj aur hī laal o guhar ke dekhte haiñ",ahmad-faraz
"sunā hai chashm-e-tasavvur se dasht-e-imkāñ meñ
palañg zāviye us kī kamar ke dekhte haiñ",ahmad-faraz
"sunā hai us ke badan kī tarāsh aisī hai
ki phuul apnī qabā.eñ katar ke dekhte haiñ",ahmad-faraz
"vo sarv-qad hai magar be-gul-e-murād nahīñ
ki us shajar pe shagūfe samar ke dekhte haiñ",ahmad-faraz
"bas ik nigāh se luTtā hai qāfila dil kā
so rah-ravān-e-tamannā bhī Dar ke dekhte haiñ",ahmad-faraz
"sunā hai us ke shabistāñ se muttasil hai bahisht
makīñ udhar ke bhī jalve idhar ke dekhte haiñ",ahmad-faraz
"ruke to gardisheñ us kā tavāf kartī haiñ
chale to us ko zamāne Thahar ke dekhte haiñ",ahmad-faraz
"kise nasīb ki be-pairahan use dekhe
kabhī kabhī dar o dīvār ghar ke dekhte haiñ",ahmad-faraz
"kahāniyāñ hī sahī sab mubālġhe hī sahī
agar vo ḳhvāb hai tābīr kar ke dekhte haiñ",ahmad-faraz
"ab us ke shahr meñ Thahreñ ki kuuch kar jaa.eñ
'farāz' aao sitāre safar ke dekhte haiñ",ahmad-faraz
"tere qarīb aa ke baḌī uljhanoñ meñ huuñ
maiñ dushmanoñ meñ huuñ ki tire dostoñ meñ huuñ",ahmad-faraz
"mujh se gurez-pā hai to har rāsta badal
maiñ sañg-e-rāh huuñ to sabhī rāstoñ meñ huuñ",ahmad-faraz
"tū aa chukā hai sat.h pe kab se ḳhabar nahīñ
bedard maiñ abhī unhīñ gahrā.iyoñ meñ huuñ",ahmad-faraz
"ai yār-e-ḳhush-dayār tujhe kyā ḳhabar ki maiñ
kab se udāsiyoñ ke ghane jañgaloñ meñ huuñ",ahmad-faraz
"tū luuT kar bhī ahl-e-tamannā ko ḳhush nahīñ
yaañ luT ke bhī vafā ke inhī qāfiloñ meñ huuñ",ahmad-faraz
"badlā na mere baad bhī mauzū-e-guftugū
maiñ jā chukā huuñ phir bhī tirī mahfiloñ meñ huuñ",ahmad-faraz
"mujh se bichhaḌ ke tū bhī to ro.egā umr bhar
ye soch le ki maiñ bhī tirī ḳhvāhishoñ meñ huuñ",ahmad-faraz
"tū hañs rahā hai mujh pe mirā haal dekh kar
aur phir bhī maiñ sharīk tire qahqahoñ meñ huuñ",ahmad-faraz
"ḳhud hī misāl-e-lāla-e-sahrā lahū lahū
aur ḳhud 'farāz' apne tamāshā.iyoñ meñ huuñ",ahmad-faraz
"terī bāteñ hī sunāne aa.e
dost bhī dil hī dukhāne aa.e",ahmad-faraz
"phuul khilte haiñ to ham sochte haiñ
tere aane ke zamāne aa.e",ahmad-faraz
"aisī kuchh chup sī lagī hai jaise
ham tujhe haal sunāne aa.e",ahmad-faraz
"ishq tanhā hai sar-e-manzil-e-ġham
kaun ye bojh uThāne aa.e",ahmad-faraz
"ajnabī dost hameñ dekh ki ham
kuchh tujhe yaad dilāne aa.e",ahmad-faraz
"dil dhaḌaktā hai safar ke hañgām
kaash phir koī bulāne aa.e",ahmad-faraz
"ab to rone se bhī dil dukhtā hai
shāyad ab hosh Thikāne aa.e",ahmad-faraz
"kyā kahīñ phir koī bastī ujḌī
log kyuuñ jashn manāne aa.e",ahmad-faraz
"so raho maut ke pahlū meñ 'farāz'
niiñd kis vaqt na jaane aa.e",ahmad-faraz
"tujh se mil kar to ye lagtā hai ki ai ajnabī dost
tū mirī pahlī mohabbat thī mirī āḳhirī dost",ahmad-faraz
"log har baat kā afsāna banā dete haiñ
ye to duniyā hai mirī jaañ ka.ī dushman ka.ī dost",ahmad-faraz
"tere qāmat se bhī lipTī hai amar-bel koī
merī chāhat ko bhī duniyā kī nazar khā ga.ī dost",ahmad-faraz
"yaad aa.ī hai to phir TuuT ke yaad aa.ī hai
koī guzrī huī manzil koī bhūlī huī dost",ahmad-faraz
"ab bhī aa.e ho to ehsān tumhārā lekin
vo qayāmat jo guzarnī thī guzar bhī ga.ī dost",ahmad-faraz
"tere lahje kī thakan meñ tirā dil shāmil hai
aisā lagtā hai judā.ī kī ghaḌī aa ga.ī dost",ahmad-faraz
"bārish-e-sañg kā mausam hai mire shahr meñ to
tū ye shīshe sā badan le ke kahāñ aa ga.ī dost",ahmad-faraz
"maiñ use ahd-shikan kaise samajh luuñ jis ne
āḳhirī ḳhat meñ ye likkhā thā faqat aap kī dost",ahmad-faraz
"tujhe hai mashq-e-sitam kā malāl vaise hī
hamārī jaan thī jaañ par vabāl vaise hī",ahmad-faraz
"chalā thā zikr zamāne kī bevafā.ī kā
so aa gayā hai tumhārā ḳhayāl vaise hī",ahmad-faraz
"ham aa ga.e haiñ tah-e-dām to nasīb apnā
vagarna us ne to pheñkā thā jaal vaise hī",ahmad-faraz
"maiñ roknā hī nahīñ chāhtā thā vaar us kā
girī nahīñ mire hāthoñ se Dhaal vaise hī",ahmad-faraz
"zamāna ham se bhalā dushmanī to kyā rakhtā
so kar gayā hai hameñ pā.emāl vaise hī",ahmad-faraz
"mujhe bhī shauq na thā dāstāñ sunāne kā
'farāz' us ne bhī pūchhā thā haal vaise hī",ahmad-faraz
"us ko judā hue bhī zamāna bahut huā
ab kyā kaheñ ye qissa purānā bahut huā",ahmad-faraz
"Dhaltī na thī kisī bhī jatan se shab-e-firāq
ai marg-e-nā-gahāñ tirā aanā bahut huā",ahmad-faraz
"ham ḳhuld se nikal to ga.e haiñ par ai ḳhudā
itne se vāqiye kā fasāna bahut huā",ahmad-faraz
"ab ham haiñ aur saare zamāne kī dushmanī
us se zarā sā rabt baḌhānā bahut huā",ahmad-faraz
"ab kyuuñ na zindagī pe mohabbat ko vaar deñ
is āshiqī meñ jaan se jaanā bahut huā",ahmad-faraz
"ab tak to dil kā dil se ta.āruf na ho sakā
maanā ki us se milnā milānā bahut huā",ahmad-faraz
"kyā kyā na ham ḳharāb hue haiñ magar ye dil
ai yād-e-yār terā Thikāna bahut huā",ahmad-faraz
"kahtā thā nāsehoñ se mire muñh na aa.iyo
phir kyā thā ek hū kā bahāna bahut huā",ahmad-faraz
"lo phir tire laboñ pe usī bevafā kā zikr
ahmad-'farāz' tujh se kahā na bahut huā",ahmad-faraz
"us ne sukūt-e-shab meñ bhī apnā payām rakh diyā
hijr kī raat baam par māh-e-tamām rakh diyā",ahmad-faraz
"āmad-e-dost kī naved kū-e-vafā meñ aam thī
maiñ ne bhī ik charāġh sā dil sar-e-shām rakh diyā",ahmad-faraz
"shiddat-e-tishnagī meñ bhī ġhairat-e-mai-kashī rahī
us ne jo pher lī nazar maiñ ne bhī jaam rakh diyā",ahmad-faraz
"us ne nazar nazar meñ hī aise bhale suḳhan kahe
maiñ ne to us ke paañv meñ saarā kalām rakh diyā",ahmad-faraz
"dekho ye mere ḳhvāb the dekho ye mere zaḳhm haiñ
maiñ ne to sab hisāb-e-jāñ bar-sar-e-ām rakh diyā",ahmad-faraz
"ab ke bahār ne bhī kiiñ aisī sharārteñ ki bas
kabk-e-darī kī chaal meñ terā ḳhirām rakh diyā",ahmad-faraz
"jo bhī milā usī kā dil halqa-ba-gosh-e-yār thā
us ne to saare shahr ko kar ke ġhulām rakh diyā",ahmad-faraz
"aur 'farāz' chāhiyeñ kitnī mohabbateñ tujhe
maaoñ ne tere naam par bachchoñ kā naam rakh diyā",ahmad-faraz
"vahshateñ baḌhtī ga.iiñ hijr ke āzār ke saath
ab to ham baat bhī karte nahīñ ġham-ḳhvār ke saath",ahmad-faraz
"ham ne ik umr basar kī hai ġham-e-yār ke saath
'mīr' do din na jiye hijr ke āzār ke saath",ahmad-faraz
"ab to ham ghar se nikalte haiñ to rakh dete haiñ
taaq par izzat-e-sādāt bhī dastār ke saath",ahmad-faraz
"is qadar ḳhauf hai ab shahr kī galiyoñ meñ ki log
chaap sunte haiñ to lag jaate haiñ dīvār ke saath",ahmad-faraz
"ek to ḳhvāb liye phirte ho galiyoñ galiyoñ
us pe takrār bhī karte ho ḳharīdār ke saath",ahmad-faraz
"shahr kā shahr hī nāseh ho to kyā kījiyegā
varna ham rind to bhiḌ jaate haiñ do-chār ke saath",ahmad-faraz
"ham ko us shahr meñ ta.amīr kā saudā hai jahāñ
log me.amār ko chun dete haiñ dīvār ke saath",ahmad-faraz
"jo sharaf ham ko milā kūcha-e-jānāñ se 'farāz'
sū-e-maqtal bhī ga.e haiñ usī pindār ke saath",ahmad-faraz
"ye kyā ki sab se bayāñ dil kī hālateñ karnī
'farāz' tujh ko na aa.iiñ mohabbateñ karnī",ahmad-faraz
"ye qurb kyā hai ki tū sāmne hai aur hameñ
shumār abhī se judā.ī kī sā.ateñ karnī",ahmad-faraz
"koī ḳhudā ho ki patthar jise bhī ham chāheñ
tamām umr usī kī ibādateñ karnī",ahmad-faraz
"sab apne apne qarīne se muntazir us ke
kisī ko shukr kisī ko shikāyateñ karnī",ahmad-faraz
"ham apne dil se hī majbūr aur logoñ ko
zarā sī baat pe barpā qayāmateñ karnī",ahmad-faraz
"mileñ jab un se to mub.ham sī guftugū karnā
phir apne aap se sau sau vazāhateñ karnī",ahmad-faraz
"ye log kaise magar dushmanī nibāhte haiñ
hameñ to raas na aa.iiñ mohabbateñ karnī",ahmad-faraz
"kabhī 'farāz' na.e mausamoñ meñ ro denā
kabhī talāsh purānī rifāqateñ karnī",ahmad-faraz
"yūñhī mar mar ke ji.eñ vaqt guzāre jaa.eñ
zindagī ham tire hāthoñ se na maare jaa.eñ",ahmad-faraz
"ab zamīñ par koī gautam na mohammad na masīh
āsmānoñ se na.e log utāre jaa.eñ",ahmad-faraz
"vo jo maujūd nahīñ us kī madad chāhte haiñ
vo jo suntā hī nahīñ us ko pukāre jaa.eñ",ahmad-faraz
"baap larzāñ hai ki pahuñchī nahīñ bārāt ab tak
aur ham-joliyāñ dulhan ko sañvāre jaa.eñ",ahmad-faraz
"ham ki nādān juārī haiñ sabhī jānte haiñ
dil kī baazī ho to jī jaan se haare jaa.eñ",ahmad-faraz
"taj diyā tum ne dar-e-yār bhī uktā ke 'farāz'
ab kahāñ DhūñDhne ġham-ḳhvār tumhāre jaa.eñ",ahmad-faraz
"zindagī se yahī gila hai mujhe
tū bahut der se milā hai mujhe",ahmad-faraz
"tū mohabbat se koī chaal to chal
haar jaane kā hausla hai mujhe",ahmad-faraz
"dil dhaḌaktā nahīñ Tapaktā hai
kal jo ḳhvāhish thī aabla hai mujhe",ahmad-faraz
"ham-safar chāhiye hujūm nahīñ
ik musāfir bhī qāfila hai mujhe",ahmad-faraz
"kohkan ho ki qais ho ki 'farāz'
sab meñ ik shaḳhs hī milā hai mujhe",ahmad-faraz
"aah jo dil se nikālī jā.egī
kyā samajhte ho ki ḳhālī jā.egī",akbar-allahabadi
"is nazākat par ye shamshīr-e-jafā
aap se kyūñkar sambhālī jā.egī",akbar-allahabadi
"kyā ġham-e-duniyā kā Dar mujh riñd ko
aur ik botal chaḌhā lī jā.egī",akbar-allahabadi
"shaiḳh kī dāvat meñ mai kā kaam kyā
ehtiyātan kuchh mañgā lī jā.egī",akbar-allahabadi
"yād-e-abrū meñ hai 'akbar' mahv yuuñ
kab tirī ye kaj-ḳhayālī jā.egī",akbar-allahabadi
"aaj ārā.ish-e-gesū-e-dotā hotī hai
phir mirī jaan giraftār-e-balā hotī hai",akbar-allahabadi
"shauq-e-pā-bosī-e-jānāñ mujhe baaqī hai hanūz
ghaas jo ugtī hai turbat pe hinā hotī hai",akbar-allahabadi
"phir kisī kaam kā baaqī nahīñ rahtā insāñ
sach to ye hai ki mohabbat bhī balā hotī hai",akbar-allahabadi
"jo zamīñ kūcha-e-qātil meñ nikaltī hai na.ī
vaqf vo bahr-e-mazār-e-shohadā hotī hai",akbar-allahabadi
"jis ne dekhī ho vo chitvan koī us se pūchhe
jaan kyūñ-kar hadaf-e-tīr-e-qazā hotī hai",akbar-allahabadi
"naza.a kā vaqt burā vaqt hai ḳhāliq kī panāh
hai vo saa.at ki qayāmat se sivā hotī hai",akbar-allahabadi
"ruuh to ek taraf hotī hai ruḳhsat tan se
aarzū ek taraf dil se judā hotī hai",akbar-allahabadi
"ḳhud samajhtā huuñ ki rone se bhalā kyā hāsil
par karūñ kyā yūñhī taskīn zarā hotī hai",akbar-allahabadi
"rauñdte phirte haiñ vo majma-e-aġhyār ke saath
ḳhuub tauqīr-e-mazār-e-shohadā hotī hai",akbar-allahabadi
"murġh-e-bismil kī tarah loT gayā dil merā
nigah-e-nāz kī tāsīr bhī kyā hotī hai",akbar-allahabadi
"naala kar lene deñ lillāh na chheḌeñ ahbāb
zabt kartā huuñ to taklīf sivā hotī hai",akbar-allahabadi
"jism to ḳhaak meñ mil jaate hue dekhte haiñ
ruuh kyā jaane kidhar jaatī hai kyā hotī hai",akbar-allahabadi
"huuñ fareb-e-sitam-e-yār kā qaa.il 'akbar'
marte marte na khulā ye ki jafā hotī hai",akbar-allahabadi
"āñkheñ mujhe talvoñ se vo malne nahīñ dete
armān mire dil ke nikalne nahīñ dete",akbar-allahabadi
"ḳhātir se tirī yaad ko Talne nahīñ dete
sach hai ki hamīñ dil ko sambhalne nahīñ dete",akbar-allahabadi
"kis naaz se kahte haiñ vo jhuñjhlā ke shab-e-vasl
tum to hameñ karvaT bhī badalne nahīñ dete",akbar-allahabadi
"parvānoñ ne fānūs ko dekhā to ye bole
kyuuñ ham ko jalāte ho ki jalne nahīñ dete",akbar-allahabadi
"hairān huuñ kis tarah karūñ arz-e-tamannā
dushman ko to pahlū se vo Talne nahīñ dete",akbar-allahabadi
"dil vo hai ki fariyād se labrez hai har vaqt
ham vo haiñ ki kuchh muñh se nikalne nahīñ dete",akbar-allahabadi
"garmi-e-mohabbat meñ vo haiñ aah se māne.a
pañkhā nafas-e-sard kā jhalne nahīñ dete",akbar-allahabadi
"agar dil vāqif-e-nairañgī-e-tab-e-sanam hotā
zamāne kī do-rañgī kā use hargiz na ġham hotā",akbar-allahabadi
"ye pāband-e-musībat dil ke hāthoñ ham to rahte haiñ
nahīñ to chain se kaTtī na dil hotā na ġham hotā",akbar-allahabadi
"unhīñ kī be-vafā.ī kā ye hai āThoñ-pahar sadma
vahī hote jo qaabū meñ to phir kaahe ko ġham hotā",akbar-allahabadi
"lab-o-chashm-e-sanam gar dekhne paate kahīñ shā.ir
koī shīrīñ-suḳhan hotā koī jādū-raqam hotā",akbar-allahabadi
"bahut achchhā huā aa.e na vo merī ayādat ko
jo vo aate to ġhair aate jo ġhair aate to ġham hotā",akbar-allahabadi
"agar qabreñ nazar ātīñ na dārā-o-sikandar kī
mujhe bhī ishtiyāq-e-daulat-o-jāh-o-hasham hotā",akbar-allahabadi
"liye jaatā hai josh-e-shauq ham ko rāh-e-ulfat meñ
nahīñ to zo.af se dushvār chalnā do-qadam hotā",akbar-allahabadi
"na rahne paa.e dīvāroñ meñ rauzan shukr hai varna
tumheñ to dil-lagī hotī ġharīboñ par sitam hotā",akbar-allahabadi
"apne pahlū se vo ġhairoñ ko uThā hī na sake
un ko ham qissa-e-ġham apnā sunā hī na sake",akbar-allahabadi
"zehan merā vo qayāmat ki do-ālam pe muhīt
aap aaise ki mire zehan meñ aa hī na sake",akbar-allahabadi
"dekh lete jo unheñ to mujhe rakhte ma.azūr
shaiḳh-sāhib magar us bazm meñ jā hī na sake",akbar-allahabadi
"aql mahñgī hai bahut ishq ḳhilāf-e-tahzīb
dil ko is ahd meñ ham kaam meñ lā hī na sake",akbar-allahabadi
"ham to ḳhud chāhte the chain se baiTheñ koī dam
aap kī yaad magar dil se bhulā hī na sake",akbar-allahabadi
"ishq kāmil hai usī kā ki patañgoñ kī tarah
taab nazzāra-e-ma.asūq kī lā hī na sake",akbar-allahabadi
"dām-e-hastī kī bhī tarkīb ajab rakkhī hai
jo phañse us meñ vo phir jaan bachā hī na sake",akbar-allahabadi
"maz.har-e-jalva-e-jānāñ hai har ik shai 'akbar'
be-adab aañkh kisī samt uThā hī na sake",akbar-allahabadi
"aisī mantiq se to dīvāngī behtar 'akbar'
ki jo ḳhāliq kī taraf dil ko jhukā hī na sake",akbar-allahabadi
"apnī girah se kuchh na mujhe aap dījiye
aḳhbār meñ to naam mirā chhāp dījiye",akbar-allahabadi
"dekho jise vo pionēr office meñ hai DaTā
bahr-e-ḳhudā mujhe bhī kahīñ chhāp dījiye",akbar-allahabadi
"chashm-e-jahāñ se hālat-e-aslī chhupī nahīñ
aḳhbār meñ jo chāhiye vo chhāp dījiye",akbar-allahabadi
"da.avā bahut baḌā hai riyāzī meñ aap ko
tūl-e-shab-e-firāq ko to naap dījiye",akbar-allahabadi
"sunte nahīñ haiñ shaiḳh na.ī raushnī kī baat
engine kī un ke kaan meñ ab bhaap dījiye",akbar-allahabadi
"is but ke dar pe ġhair se 'akbar' ne kah diyā
zar hī maiñ dene laayā huuñ jaan aap dījiye",akbar-allahabadi
"bahut rahā hai kabhī lutf-e-yār ham par bhī
guzar chukī hai ye fasl-e-bahār ham par bhī",akbar-allahabadi
"urūs-e-dahr ko aayā thā pyaar ham par bhī
ye besvā thī kisī shab nisār ham par bhī",akbar-allahabadi
"biThā chukā hai zamāna hameñ bhī masnad par
huā kiye haiñ javāhir nisār ham par bhī",akbar-allahabadi
"adū ko bhī jo banāyā hai tum ne mahram-e-rāz
to faḳhr kyā jo huā e'tibār ham par bhī",akbar-allahabadi
"ḳhatā kisī kī ho lekin khulī jo un kī zabāñ
to ho hī jaate haiñ do ek vaar ham par bhī",akbar-allahabadi
"ham aise rind magar ye zamāna hai vo ġhazab
ki Daal hī diyā duniyā kā baar ham par bhī",akbar-allahabadi
"hameñ bhī ātish-e-ulfat jalā chukī 'akbar'
harām ho ga.ī dozaḳh kī naar ham par bhī",akbar-allahabadi
"be-takalluf bosa-e-zulf-e-chalīpā lījiye
naqd-e-dil maujūd hai phir kyuuñ na saudā lījiye",akbar-allahabadi
"dil to pahle le chuke ab jaan ke ḳhvāhāñ haiñ aap
is meñ bhī mujh ko nahīñ inkār achchhā lījiye",akbar-allahabadi
"paañv pakaḌ kar kahtī hai zanjīr-e-zindāñ meñ raho
vahshat-e-dil kā hai iimā rāh-e-sahrā lījiye",akbar-allahabadi
"ġhair ko to kar ke zid karte haiñ khāne meñ sharīk
mujh se kahte haiñ agar kuchh bhuuk ho khā lījiye",akbar-allahabadi
"ḳhush-numā chīzeñ haiñ bāzār-e-jahāñ meñ be-shumār
ek naqd-e-dil se yā-rab mol kyā kyā lījiye",akbar-allahabadi
"kushta āḳhir ātish-e-furqat se honā hai mujhe
aur chande sūrat-e-sīmāb taḌpā lījiye",akbar-allahabadi
"fasl-e-gul ke aate hī 'akbar' hue behosh aap
kholiye āñkhoñ ko sāhab jām-e-sahbā lījiye",akbar-allahabadi
"bi.Thā.ī jā.eñgī parde meñ bībayāñ kab tak
bane rahoge tum is mulk meñ miyāñ kab tak",akbar-allahabadi
"haram-sarā kī hifāzat ko teġh hī na rahī
to kaam deñgī ye chilman kī tīliyāñ kab tak",akbar-allahabadi
"miyāñ se biibī haiñ parda hai un ko farz magar
miyāñ kā ilm hī uTThā to phir miyāñ kab tak",akbar-allahabadi
"tabī.atoñ kā numū hai havā-e-maġhrib meñ
ye ġhairateñ ye harārat ye garmiyāñ kab tak",akbar-allahabadi
"avaam bāñdh leñ dohar to third vānTar meñ
second-o-first kī hoñ band khiḌkiyāñ kab tak",akbar-allahabadi
"jo muñh dikhā.ī kī rasmoñ pe hai musir iblīs
chhupeñgī hazrat-e-havvā kī beTiyāñ kab tak",akbar-allahabadi
"janāb hazrat-e-'akbar' haiñ hāmī-e-parda
magar vo kab tak aur un kī rubā.iyāñ kab tak",akbar-allahabadi
"charḳh se kuchh umiid thī hī nahīñ
aarzū maiñ ne koī kī hī nahīñ",akbar-allahabadi
"maz.habī bahas maiñ ne kī hī nahīñ
fāltū aql mujh meñ thī hī nahīñ",akbar-allahabadi
"chāhtā thā bahut sī bātoñ ko
magar afsos ab vo jī hī nahīñ",akbar-allahabadi
"jur.at-e-arz-e-hāl kyā hotī
nazar-e-lutf us ne kī hī nahīñ",akbar-allahabadi
"is musībat meñ dil se kyā kahtā
koī aisī misāl thī hī nahīñ",akbar-allahabadi
"aap kyā jāneñ qadr-e-yā-allāh
jab musībat koī paḌī hī nahīñ",akbar-allahabadi
"shirk chhoḌā to sab ne chhoḌ diyā
merī koī society hī nahīñ",akbar-allahabadi
"pūchhā 'akbar' hai aadmī kaisā
hañs ke bole vo aadmī hī nahīñ",akbar-allahabadi
"dard to maujūd hai dil meñ davā ho yā na ho
bandagī hālat se zāhir hai ḳhudā ho yā na ho",akbar-allahabadi
"jhūmtī hai shāḳh-e-gul khilte haiñ ġhunche dam-ba-dam
bā-asar gulshan meñ tahrīk-e-sabā ho yā na ho",akbar-allahabadi
"vajd meñ laate haiñ mujh ko bulbuloñ ke zamzame
aap ke nazdīk bā-ma.anī sadā ho yā na ho",akbar-allahabadi
"kar diyā hai zindagī ne bazm-e-hastī meñ sharīk
us kā kuchh maqsūd koī mudda.ā ho yā na ho",akbar-allahabadi
"kyuuñ civil-surgeon kā aanā roktā hai ham-nashīñ
is meñ hai ik baat honour kī shifā ho yā na ho",akbar-allahabadi
"maulvī sāhib na chhoḌeñge ḳhudā go baḳhsh de
gher hī leñge police vaale sazā ho yā na ho",akbar-allahabadi
"membarī se aap par to vārnish ho jā.egī
qaum kī hālat meñ kuchh is se jilā ho yā na ho",akbar-allahabadi
"mo'tariz kyuuñ ho agar samjhe tumheñ sayyād dil
aaise gesū huuñ to shubah daam kā ho yā na ho",akbar-allahabadi
"dil-e-māyūs meñ vo shorisheñ barpā nahīñ hotīñ
umīdeñ is qadar TūTīñ ki ab paidā nahīñ hotīñ",akbar-allahabadi
"mirī betābiyāñ bhī juzv haiñ ik merī hastī kī
ye zāhir hai ki maujeñ ḳhārij az dariyā nahīñ hotīñ",akbar-allahabadi
"vahī pariyāñ haiñ ab bhī raajā indar ke akhāḌe meñ
magar shahzāda-e-gulfām par shaidā nahīñ hotīñ",akbar-allahabadi
"yahāñ kī auratoñ ko ilm kī parvā nahīñ be-shak
magar ye shauharoñ se apne be-parvā nahīñ hotīñ",akbar-allahabadi
"ta.alluq dil kā kyā baaqī maiñ rakkhūñ bazm-e-duniyā se
vo dilkash sūrateñ ab anjuman-ārā nahīñ hotīñ",akbar-allahabadi
"huā huuñ is qadar afsurda rañg-e-bāġh-e-hastī se
havā.eñ fasl-e-gul kī bhī nashāt-afzā nahīñ hotīñ",akbar-allahabadi
"qazā ke sāmne be-kār hote haiñ havās 'akbar'
khulī hotī haiñ go āñkheñ magar biinā nahīñ hotīñ",akbar-allahabadi
"dil ho ḳharāb diin pe jo kuchh asar paḌe
ab kār-e-āshiqī to bahar-kaif kar paḌe",akbar-allahabadi
"ishq-e-butāñ kā diin pe jo kuchh asar paḌe
ab to nibāhnā hai jab ik kaam kar paḌe",akbar-allahabadi
"maz.hab chhuḌāyā ishva-e-duniyā ne shaiḳh se
dekhī jo rail uuñT se āḳhir utar paḌe",akbar-allahabadi
"betābiyāñ nasīb na thiiñ varna ham-nashīñ
ye kyā zarūr thā ki unhīñ par nazar paḌe",akbar-allahabadi
"behtar yahī hai qasd udhar kā kareñ na vo
aisā na ho ki raah meñ dushman kā ghar paḌe",akbar-allahabadi
"ham chāhte haiñ mel vajūd-o-adam meñ ho
mumkin to hai jo beach meñ un kī kamar paḌe",akbar-allahabadi
"daanā vahī hai dil jo kare aap kā ḳhayāl
biinā vahī nazar hai ki jo aap par paḌe",akbar-allahabadi
"honī na chāhiye thī mohabbat magar huī
paḌnā na chāhiye thā ġhazab meñ magar paḌe",akbar-allahabadi
"shaitān kī na maan jo rāhat-nasīb ho
allāh ko pukār musībat agar paḌe",akbar-allahabadi
"ai shaiḳh un butoñ kī ye chālākiyāñ to dekh
nikle agar haram se to 'akbar' ke ghar paḌe",akbar-allahabadi
"dil mirā jis se bahaltā koī aisā na milā
but ke bande mile allāh kā bandā na milā",akbar-allahabadi
"bazm-e-yārāñ se phirī bād-e-bahārī māyūs
ek sar bhī use āmāda-e-saudā na milā",akbar-allahabadi
"gul ke ḳhvāhāñ to nazar aa.e bahut itr-farosh
tālib-e-zamzama-e-bulbul-e-shaidā na milā",akbar-allahabadi
"vaah kyā raah dikhā.ī hai hameñ murshid ne
kar diyā kaabe ko gum aur kalīsā na milā",akbar-allahabadi
"rañg chehre kā to collage ne bhī rakkhā qaa.im
rañg-e-bātin meñ magar baap se beTā na milā",akbar-allahabadi
"sayyad uTThe jo gazette le ke to lākhoñ laa.e
shaiḳh qur.ān dikhāte phire paisā na milā",akbar-allahabadi
"hoshyāroñ meñ to ik ik se sivā haiñ 'akbar'
mujh ko dīvānoñ meñ lekin koī tujh sā na milā",akbar-allahabadi
"duniyā meñ huuñ duniyā kā talabgār nahīñ huuñ
bāzār se guzrā huuñ ḳharīdār nahīñ huuñ",akbar-allahabadi
"zinda huuñ magar ziist kī lazzat nahīñ baaqī
har-chand ki huuñ hosh meñ hushyār nahīñ huuñ",akbar-allahabadi
"is ḳhāna-e-hastī se guzar jā.ūñgā be-laus
saaya huuñ faqat naqsh-ba-dīvār nahīñ huuñ",akbar-allahabadi
"afsurda huuñ ibrat se davā kī nahīñ hājat
ġham kā mujhe ye zo.af hai bīmār nahīñ huuñ",akbar-allahabadi
"vo gul huuñ ḳhizāñ ne jise barbād kiyā hai
uljhūñ kisī dāman se maiñ vo ḳhaar nahīñ huuñ",akbar-allahabadi
"yā rab mujhe mahfūz rakh us but ke sitam se
maiñ us kī ināyat kā talabgār nahīñ huuñ",akbar-allahabadi
"go dāva-e-taqvā nahīñ dargāh-e-ḳhudā meñ
but jis se hoñ ḳhush aisā gunahgār nahīñ huuñ",akbar-allahabadi
"afsurdagī o zo.af kī kuchh had nahīñ 'akbar'
kāfir ke muqābil meñ bhī dīñ-dār nahīñ huuñ",akbar-allahabadi
"falsafī ko bahs ke andar ḳhudā miltā nahīñ
Dor ko suljhā rahā hai aur sirā miltā nahīñ",akbar-allahabadi
"ma.arifat ḳhāliq kī aalam meñ bahut dushvār hai
shahr-e-tan meñ jab ki ḳhud apnā patā miltā nahīñ",akbar-allahabadi
"ġhāfiloñ ke lutf ko kaafī hai duniyāvī ḳhushī
āqiloñ ko be-ġham-e-uqbā mazā miltā nahīñ",akbar-allahabadi
"kashti-e-dil kī ilāhī bahr-e-hastī meñ ho ḳhair
nāḳhudā milte haiñ lekin bā-ḳhudā miltā nahīñ",akbar-allahabadi
"ġhāfiloñ ko kyā sunā.ūñ dāstān-e-ishq-e-yār
sunñe vaale milte haiñ dard-āshnā miltā nahīñ",akbar-allahabadi
"zindagānī kā mazā miltā thā jin kī bazm meñ
un kī qabroñ kā bhī ab mujh ko patā miltā nahīñ",akbar-allahabadi
"sirf zāhir ho gayā sarmāya-e-zeb-o-safā
kyā ta.ajjub hai jo bātin bā-safā miltā nahīñ",akbar-allahabadi
"puḳhta tabaoñ par havādis kā nahīñ hotā asar
kohsāroñ meñ nishān-e-naqsh-e-pā miltā nahīñ",akbar-allahabadi
"shaiḳh-sāhib barhaman se laakh barteñ dostī
be-bhajan gaa.e to mandir se Tikā miltā nahīñ",akbar-allahabadi
"jis pe dil aayā hai vo shīrīñ-adā miltā nahīñ
zindagī hai talḳh jiine kā mazā miltā nahīñ",akbar-allahabadi
"log kahte haiñ ki bad-nāmī se bachnā chāhiye
keh do be us ke javānī kā mazā miltā nahīñ",akbar-allahabadi
"ahl-e-zāhir jis qadar chāheñ kareñ bahs-o-jidāl
maiñ ye samjhā huuñ ḳhudī meñ to ḳhudā miltā nahīñ",akbar-allahabadi
"chal base vo din ki yāroñ se bharī thī anjuman
haa.e afsos aaj sūrat-āshnā miltā nahīñ",akbar-allahabadi
"manzil-e-ishq-o-tavakkul manzil-e-ezāz hai
shaah sab baste haiñ yaañ koī gadā miltā nahīñ",akbar-allahabadi
"baar taklīfoñ kā mujh par bār-e-ehsāñ se hai sahl
shukr kī jā hai agar hājat-ravā miltā nahīñ",akbar-allahabadi
"chāñdnī rāteñ bahār apnī dikhātī haiñ to kyā
be tire mujh ko to lutf ai mah-laqā miltā nahīñ",akbar-allahabadi
"ma.anī-e-dil kā kare iz.hār 'akbar' kis tarah
lafz mauzūñ bahr-e-kashf-e-mudda.ā miltā nahīñ",akbar-allahabadi
"gale lagā.eñ kareñ pyaar tum ko eid ke din
idhar to aao mire gul-ezār eid ke din",akbar-allahabadi
"ġhazab kā husn hai ārā.isheñ qayāmat kī
ayaañ hai qudrat-e-parvardigār eid ke din",akbar-allahabadi
"sambhal sakī na tabī.at kisī tarah merī
rahā na dil pe mujhe iḳhtiyār eid ke din",akbar-allahabadi
"vo saal bhar se kudūrat bharī jo thī dil meñ
vo duur ho ga.ī bas ek baar eid ke din",akbar-allahabadi
"lagā liyā unheñ siine se josh-e-ulfat meñ
ġharaz ki aa hī gayā mujh ko pyaar eid ke din",akbar-allahabadi
"kahīñ hai naġhma-e-bulbul kahīñ hai ḳhanda-e-gul
ayaañ hai josh-e-shabāb-e-bahār eid ke din",akbar-allahabadi
"sivayyāñ duudh shakar meva sab muhayyā hai
magar ye sab hai mujhe nāgavār eid ke din",akbar-allahabadi
"mile agar lab-e-shīrīñ kā tere ik bosa
to lutf ho mujhe albatta yaar eid ke din",akbar-allahabadi
"ġhamza nahīñ hotā ki ishārā nahīñ hotā
aañkh un se jo miltī hai to kyā kyā nahīñ hotā",akbar-allahabadi
"jalva na ho ma.anī kā to sūrat kā asar kyā
bulbul gul-e-tasvīr kā shaidā nahīñ hotā",akbar-allahabadi
"allāh bachā.e maraz-e-ishq se dil ko
sunte haiñ ki ye āriza achchhā nahīñ hotā",akbar-allahabadi
"tashbīh tire chehre ko kyā duuñ gul-e-tar se
hotā hai shagufta magar itnā nahīñ hotā",akbar-allahabadi
"maiñ naza.a meñ huuñ aa.eñ to ehsān hai un kā
lekin ye samajh leñ ki tamāshā nahīñ hotā",akbar-allahabadi
"ham aah bhī karte haiñ to ho jaate haiñ badnām
vo qatl bhī karte haiñ to charchā nahīñ hotā",akbar-allahabadi
"hāl-e-dil maiñ sunā nahīñ saktā
lafz ma.anā ko pā nahīñ saktā",akbar-allahabadi
"ishq nāzuk-mizāj hai behad
aql kā bojh uThā nahīñ saktā",akbar-allahabadi
"hosh aarif kī hai yahī pahchān
ki ḳhudī meñ samā nahīñ saktā",akbar-allahabadi
"poñchh saktā hai ham-nashīñ aañsū
dāġh-e-dil ko miTā nahīñ saktā",akbar-allahabadi
"mujh ko hairat hai us kī qudrat par
alam us ko ghaTā nahīñ saktā",akbar-allahabadi
"halqe nahīñ haiñ zulf ke halqe haiñ jaal ke
haañ ai nigāh-e-shauq zarā dekh-bhāl ke",akbar-allahabadi
"pahuñche haiñ tā-kamar jo tire gesū-e-rasā
ma.anī ye haiñ kamar bhī barābar hai baal ke",akbar-allahabadi
"bos-o-kanār-o-vasl-e-hasīnāñ hai ḳhuub shaġhl
kamtar buzurg hoñge ḳhilāf is ḳhayāl ke",akbar-allahabadi
"qāmat se tere sāne-e-qudrat ne ai hasīñ
dikhlā diyā hai hashr ko sāñche meñ Dhaal ke",akbar-allahabadi
"shān-e-dimāġh ishq ke jalve se ye baḌhī
rakhtā hai hosh bhī qadam apne sambhāl ke",akbar-allahabadi
"zīnat muqaddama hai musībat kā dahr meñ
sab sham.a ko jalāte haiñ sāñche meñ Dhaal ke",akbar-allahabadi
"hastī ke haq ke sāmne kyā asl-e-īn-o-āñ
putle ye sab haiñ aap ke vahm-o-ḳhayāl ke",akbar-allahabadi
"talvār le ke uThtā hai har tālib-e-faroġh
daur-e-falak meñ haiñ ye ishāre hilāl ke",akbar-allahabadi
"pechīda zindagī ke karo tum muqaddame
dikhlā hī degī maut natīja nikāl ke",akbar-allahabadi
"hañgāma hai kyuuñ barpā thoḌī sī jo pī lī hai
Daakā to nahīñ maarā chorī to nahīñ kī hai",akbar-allahabadi
"nā-tajraba-kārī se vaa.iz kī ye haiñ bāteñ
is rañg ko kyā jaane pūchho to kabhī pī hai",akbar-allahabadi
"us mai se nahīñ matlab dil jis se hai begāna
maqsūd hai us mai se dil hī meñ jo khiñchtī hai",akbar-allahabadi
"ai shauq vahī mai pī ai hosh zarā so jā
mehmān-e-nazar is dam ek barq-e-tajallī hai",akbar-allahabadi
"vaañ dil meñ ki sadme do yaañ jī meñ ki sab sah lo
un kā bhī ajab dil hai merā bhī ajab jī hai",akbar-allahabadi
"har zarra chamaktā hai anvār-e-ilāhī se
har saañs ye kahtī hai ham haiñ to ḳhudā bhī hai",akbar-allahabadi
"sūraj meñ lage dhabbā fitrat ke karishme haiñ
but ham ko kaheñ kāfir allāh kī marzī hai",akbar-allahabadi
"ta.alīm kā shor aisā tahzīb kā ġhul itnā
barakat jo nahīñ hotī niyyat kī ḳharābī hai",akbar-allahabadi
"sach kahte haiñ shaiḳh 'akbar' hai tā.at-e-haq lāzim
haañ tark-e-mai-o-shāhid ye un kī buzurgī hai",akbar-allahabadi
"har qadam kahtā hai tū aayā hai jaane ke liye
manzil-e-hastī nahīñ hai dil lagāne ke liye",akbar-allahabadi
"kyā mujhe ḳhush aa.e ye hairat-sarā-e-be-sabāt
hosh uḌne ke liye hai jaan jaane ke liye",akbar-allahabadi
"dil ne dekhā hai bisāt-e-quvvat-e-idrāk ko
kyā baḌhe is bazm meñ āñkheñ uThāne ke liye",akbar-allahabadi
"ḳhuub ummīdeñ bañdhīñ lekin huiiñ hirmāñ nasīb
badliyāñ uTThīñ magar bijlī girāne ke liye",akbar-allahabadi
"saañs kī tarkīb par miTTī ko pyaar aa hī gayā
ḳhud huī qaid us ko siine se lagāne ke liye",akbar-allahabadi
"jab kahā maiñ ne bhulā do ġhair ko hañs kar kahā
yaad phir mujh ko dilānā bhuul jaane ke liye",akbar-allahabadi
"dīda-bāzī vo kahāñ āñkheñ rahā kartī haiñ band
jaan hī baaqī nahīñ ab dil lagāne ke liye",akbar-allahabadi
"mujh ko ḳhush aa.ī hai mastī shaiḳh jī ko farbahī
maiñ huuñ piine ke liye aur vo haiñ khāne ke liye",akbar-allahabadi
"allāh allāh ke sivā āḳhir rahā kuchh bhī na yaad
jo kiyā thā yaad sab thā bhuul jaane ke liye",akbar-allahabadi
"sur kahāñ ke saaz kaisā kaisī bazm-e-sāma.īn
josh-e-dil kaafī hai 'akbar' taan uḌāne ke liye",akbar-allahabadi
"havā-e-shab bhī hai ambar-afshāñ uruuj bhī hai mah-e-mubīñ kā
nisār hone kī do ijāzat mahal nahīñ hai nahīñ nahīñ kā",akbar-allahabadi
"agar ho zauq-e-sujūd paidā sitāra ho auj par jabīñ kā
nishān-e-sajda zamīn par ho to faḳhr hai vo ruḳh-e-zamīñ kā",akbar-allahabadi
"sabā bhī us gul ke paas aa.ī to mere dil ko huā ye khaTkā
koī shagūfa na ye khilā.e payām laa.ī na ho kahīñ kā",akbar-allahabadi
"na mehr o mah par mirī nazar hai na lāla-o-gul kī kuchh ḳhabar hai
faroġh-e-dil ke liye hai kaafī tasavvur us rū-e-ātishīñ kā",akbar-allahabadi
"na ilm-e-fitrat meñ tum ho māhir na zauq-e-tā.at hai tum se zāhir
ye be-usūlī bahut burī hai tumheñ na rakkhegī ye kahīñ kā",akbar-allahabadi
"hayā se sar jhukā lenā adā se muskurā denā
hasīnoñ ko bhī kitnā sahl hai bijlī girā denā",akbar-allahabadi
"ye tarz ehsān karne kā tumhīñ ko zeb detā hai
maraz meñ mubtalā kar ke marīzoñ ko davā denā",akbar-allahabadi
"balā.eñ lete haiñ un kī ham un par jaan dete haiñ
ye saudā diid ke qābil hai kyā lenā hai kyā denā",akbar-allahabadi
"ḳhudā kī yaad meñ mahviyat-e-dil bādshāhī hai
magar āsāñ nahīñ hai saarī duniyā ko bhulā denā",akbar-allahabadi
"huuñ maiñ parvāna magar sham.a to ho raat to ho
jaan dene ko huuñ maujūd koī baat to ho",akbar-allahabadi
"dil bhī hāzir sar-e-taslīm bhī ḳham ko maujūd
koī markaz ho koī qibla-e-hājāt to ho",akbar-allahabadi
"dil to bechain hai iz.hār-e-irādat ke liye
kisī jānib se kuchh iz.hār-e-karāmāt to ho",akbar-allahabadi
"dil-kushā bāda-e-sāfī kā kise zauq nahīñ
bātin-afroz koī pīr-e-ḳharābāt to ho",akbar-allahabadi
"guftanī hai dil-e-pur-dard kā qissa lekin
kis se kahiye koī mustafsir-e-hālāt to ho",akbar-allahabadi
"dāstān-e-ġham-e-dil kaun kahe kaun sune
bazm meñ mauqa-e-iz.hār-e-ḳhayālāt to ho",akbar-allahabadi
"vaade bhī yaad dilāte haiñ gile bhī haiñ bahut
vo dikhā.ī bhī to deñ un se mulāqāt to ho",akbar-allahabadi
"koī vaa.iz nahīñ fitrat se balāġhat meñ sivā
magar insān meñ kuchh fahm-e-ishārāt to ho",akbar-allahabadi
"ik bosa dījiye mirā īmān lījiye
go but haiñ aap bahr-e-ḳhudā maan lījiye",akbar-allahabadi
"dil le ke kahte haiñ tirī ḳhātir se le liyā
ulTā mujhī pe rakhte haiñ ehsān lījiye",akbar-allahabadi
"ġhairoñ ko apne haath se hañs kar khilā diyā
mujh se kabīda ho ke kahā paan lījiye",akbar-allahabadi
"marnā qubūl hai magar ulfat nahīñ qubūl
dil to na dūñgā aap ko maiñ jaan lījiye",akbar-allahabadi
"hāzir huā karūñgā maiñ akasr huzūr meñ
aaj achchhī tarah se mujhe pahchān lījiye",akbar-allahabadi
"ishq-e-but meñ kufr kā mujh ko adab karnā paḌā
jo barhaman ne kahā āḳhir vo sab karnā paḌā",akbar-allahabadi
"sabr karnā furqat-e-mahbūb meñ samjhe the sahl
khul gayā apnī samajh kā haal jab karnā paḌā",akbar-allahabadi
"tajrabe ne hubb-e-duniyā se sikhāyā ehtirāz
pahle kahte the faqat muñh se aur ab karnā paḌā",akbar-allahabadi
"shaiḳh kī majlis meñ bhī muflis kī kuchh pursish nahīñ
diin kī ḳhātir se duniyā ko talab karnā paḌā",akbar-allahabadi
"kyā kahūñ be-ḳhud huā maiñ kis nigāh-e-mast se
aql ko bhī merī hastī kā adab karnā paḌā",akbar-allahabadi
"iqtizā fitrat kā ruktā hai kahīñ ai ham-nashīñ
shaiḳh-sāhib ko bhī āḳhir kār-e-shab karnā paḌā",akbar-allahabadi
"ālam-e-hastī ko thā madd-e-nazar katmān-e-rāz
ek shai ko dūsrī shai kā sabab karnā paḌā",akbar-allahabadi
"sher ġhairoñ ke use mutlaq nahīñ aa.e pasand
hazrat-e-'akbar' ko bil-āḳhir talab karnā paḌā",akbar-allahabadi
"jab yaas huī to aahoñ ne siine se nikalnā chhoḌ diyā
ab ḳhushk-mizāj āñhkeñ bhī huiiñ dil ne bhī machalnā chhoḌ diyā",akbar-allahabadi
"navak-faganī se zālim kī jañgal meñ hai ik sannāTā sā
murġhān-e-ḳhush-alhāñ ho ga.e chup aahū ne uchhalnā chhoḌ diyā",akbar-allahabadi
"kyuuñ kibr-o-ġhurūr is daur pe hai kyuuñ dost falak ko samjhā hai
gardish se ye apnī baaz aayā yā rañg badalnā chhoḌ diyā",akbar-allahabadi
"badlī vo havā guzrā vo samāñ vo raah nahīñ vo log nahīñ
tafrīh kahāñ aur sair kujā ghar se bhī nikalnā chhoḌ diyā",akbar-allahabadi
"vo soz-o-gudāz us mahfil meñ baaqī na rahā andher huā
parvānoñ ne jalnā chhoḌ diyā sham.oñ ne pighalnā chhoḌ diyā",akbar-allahabadi
"har gaam pe chand āñhkeñ nigarāñ har moḌ pe ik licence-talab
us park meñ āḳhir ai 'akbar' maiñ ne to Tahalnā chhoḌ diyā",akbar-allahabadi
"kyā diin ko quvvat deñ ye javāñ jab hausla-afzāñ koī nahīñ
kyā hosh sambhāleñ ye laḌke ḳhud us ne sambhalnā chhoḌ diyā",akbar-allahabadi
"iqbāl musā.id jab na rahā rakkhe ye qadam jis manzil meñ
ashjār se saaya duur huā chashmoñ ne ubalnā chhoḌ diyā",akbar-allahabadi
"allāh kī raah ab tak hai khulī āsār-o-nishāñ sab qaa.em haiñ
allāh ke bandoñ ne lekin us raah meñ chalnā chhoḌ diyā",akbar-allahabadi
"jab sar meñ havā-e-tā.at thī sarsabz shajar ummīd kā thā
jab sar-sar-e-isyāñ chalne lagī is peḌ ne phalnā chhoḌ diyā",akbar-allahabadi
"us hūr-laqā ko ghar laa.e ho tum ko mubārak ai 'akbar'
lekin ye qayāmat kī tum ne ghar se jo nikalnā chhoḌ diyā",akbar-allahabadi
"jahāñ meñ haal mirā is qadar zabūn huā
ki mujh ko dekh ke bismil ko bhī sukūn huā",akbar-allahabadi
"ġharīb dil ne bahut ārzūeñ paidā kiiñ
magar nasīb kā likkhā ki sab kā ḳhuun huā",akbar-allahabadi
"vo apne husn se vāqif maiñ apnī aql se sair
unhoñ ne hosh sambhālā mujhe junūn huā",akbar-allahabadi
"ummīd-e-chashm-e-muravvat kahāñ rahī baaqī
zarīya bātoñ kā jab sirf telephone huā",akbar-allahabadi
"nigāh-e-garm christmas meñ bhī rahī ham par
hamāre haq meñ december bhī māh-e-june huā",akbar-allahabadi
"jazba-e-dil ne mire tāsīr dikhlā.ī to hai
ghuñgrūoñ kī jānib-e-dar kuchh sadā aa.ī to hai",akbar-allahabadi
"ishq ke iz.hār meñ har-chand rusvā.ī to hai
par karūñ kyā ab tabī.at aap par aa.ī to hai",akbar-allahabadi
"aap ke sar kī qasam mere sivā koī nahīñ
be-takalluf aa.iye kamre meñ tanhā.ī to hai",akbar-allahabadi
"jab kahā maiñ ne taḌaptā hai bahut ab dil mirā
hans ke farmāyā taḌaptā hogā saudā.ī to hai",akbar-allahabadi
"dekhiye hotī hai kab raahī sū-e-mulk-e-adam
ḳhāna-e-tan se hamārī ruuh ghabrā.ī to hai",akbar-allahabadi
"dil dhaḌaktā hai mirā luuñ bosa-e-ruḳh yā na luuñ
niiñd meñ us ne dulā.ī muñh se sarkā.ī to hai",akbar-allahabadi
"dekhiye lab tak nahīñ aatī gul-e-āriz kī yaad
sair-e-gulshan se tabī.at ham ne bahlā.ī to hai",akbar-allahabadi
"maiñ balā meñ kyuuñ phañsūñ dīvāna ban kar us ke saath
dil ko vahshat ho to ho kambaḳht saudā.ī to hai",akbar-allahabadi
"ḳhaak meñ dil ko milāyā jalva-e-raftār se
kyuuñ na ho ai naujavāñ ik shān-e-ra.anā.ī to hai",akbar-allahabadi
"yuuñ muravvat se tumhāre sāmne chup ho raheñ
kal ke jalsoñ kī magar ham ne ḳhabar paa.ī to hai",akbar-allahabadi
"bāda-e-gul-rañg kā sāġhar ināyat kar mujhe
sāqiyā tāḳhīr kyā hai ab ghaTā chhā.ī to hai",akbar-allahabadi
"jis kī ulfat par baḌā da.avā thā kal 'akbar' tumheñ
aaj ham jā kar use dekh aa.e harjā.ī to hai",akbar-allahabadi
"jo tumhāre lab-e-jāñ-baḳhsh kā shaidā hogā
uTh bhī jā.egā jahāñ se to masīhā hogā",akbar-allahabadi
"vo to muusā huā jo tālib-e-dīdār huā
phir vo kyā hogā ki jis ne tumheñ dekhā hogā",akbar-allahabadi
"qais kā zikr mire shān-e-junūñ ke aage
agle vaqtoñ kā koī bādiya-paimā hogā",akbar-allahabadi
"aarzū hai mujhe ik shaḳhs se milne kī bahut
naam kyā luuñ koī allāh kā bandā hogā",akbar-allahabadi
"lāl-e-lab kā tire bosa to maiñ letā huuñ magar
Dar ye hai ḳhūn-e-jigar baad meñ piinā hogā",akbar-allahabadi
"kahāñ vo ab lutf-e-bāhamī hai mohabbatoñ meñ bahut kamī hai
chalī hai kaisī havā ilāhī ki har tabī.at meñ barhamī hai",akbar-allahabadi
"mirī vafā meñ hai kyā tazalzul mirī itā.at meñ kyā kamī hai
ye kyuuñ nigāheñ phirī haiñ mujh se mizāj meñ kyuuñ ye barhamī hai",akbar-allahabadi
"vahī hai fazl-e-ḳhudā se ab tak taraqqi-e-kār-e-husn o ulfat
na vo haiñ mashq-e-sitam meñ qāsir na ḳhūn-e-dil kī yahāñ kamī hai",akbar-allahabadi
"ajiib jalve haiñ hosh dushman ki vahm ke bhī qadam ruke haiñ
ajiib manzar haiñ hairat-afzā nazar jahāñ thī vahīñ thamī hai",akbar-allahabadi
"na koī takrīm-e-bāhamī hai na pyaar baaqī hai ab diloñ meñ
ye sirf tahrīr meñ Dear sir hai yā janāb-e-mukarramī hai",akbar-allahabadi
"kahāñ ke muslim kahāñ ke hindū bhulā.ī haiñ sab ne aglī rasmeñ
aqīde sab ke haiñ tīn-terah na gyārahvīñ hai na ashTamī hai",akbar-allahabadi
"nazar mirī aur hī taraf hai hazār rañg-e-zamāna badle
hazār bāteñ banā.e nāseh jamī hai dil meñ jo kuchh jamī hai",akbar-allahabadi
"agarche maiñ riñd-e-mohtaram huuñ magar ise shaiḳh se na pūchho
ki un ke aage to is zamāne meñ saarī duniyā jahannamī hai",akbar-allahabadi
"ḳhatm kiyā sabā ne raqs gul pe nisār ho chukī
josh-e-nashāt ho chukā saut-e-hazār ho chukī",akbar-allahabadi
"rañg-e-banafsha miT gayā sumbul-e-tar nahīñ rahā
sehn-e-chaman meñ zīnat-e-naqsh-o-nigār ho chukī",akbar-allahabadi
"masti-e-lāla ab kahāñ us kā pyāla ab kahāñ
daur-e-tarab guzar gayā āmad-e-yār ho chukī",akbar-allahabadi
"rut vo jo thī badal ga.ī aa.ī bas aur nikal ga.ī
thī jo havā meñ nik.hat-e-mushk-e-tatār ho chukī",akbar-allahabadi
"ab tak usī ravish pe hai 'akbar'-e-mast-o-be-ḳhabar
kah de koī azīz-e-man fasl-e-bahār ho chukī",akbar-allahabadi
"ḳhudā alī-gaḌh ke madrase ko tamām amrāz se shifā de
bhare hue haiñ ra.īs-zāde amīr-zāde sharīf-zāde",akbar-allahabadi
"latīf o ḳhush-vaz.a chust-o-chālāk o sāf-o-pākīza shād-o-ḳhurram
tabī.atoñ meñ hai un kī jaudat diloñ meñ un ke haiñ nek irāde",akbar-allahabadi
"kamāl mehnat se paḌh rahe haiñ kamāl ġhairat se baḌh rahe haiñ
savār mashriq kī raah meñ haiñ to maġhribī raah meñ piyāde",akbar-allahabadi
"har ik hai un meñ kā be-shak aisā ki aap use jānte haiñ jaisā
dikhā.e mahfil meñ qadd-e-ra.anā jo aap aa.eñ to sar jhukā de",akbar-allahabadi
"faqīr māñgeñ to saaf kah deñ ki tū hai mazbūt jā kamā khā
qubūl farmā.eñ aap dāvat to apnā sarmāya kul khilā de",akbar-allahabadi
"butoñ se un ko nahīñ lagāvaT misoñ kī lete nahīñ vo aahaT
tamām quvvat hai sarf-e-ḳhvāñdan nazar ke bhole haiñ dil kī saade",akbar-allahabadi
"nazar bhī aa.e jo zulf-e-pechāñ to samjheñ ye koī policy hai
electric light us ko samjheñ jo barq-vash koī koī de",akbar-allahabadi
"nikalte haiñ kar ke ġhol-bandī ba-nām-e-tahzīb o dard-mandī
ye kah ke lete haiñ sab se chande hameñ jo tum do tumheñ ḳhudā de",akbar-allahabadi
"unheñ isī baat par yaqīn hai ki bas yahī asal kār-e-adeñ hai
isī sī hogā faroġh-e-qaumī isī se chamkeñge baap daade",akbar-allahabadi
"makān-e-college ke sab makīñ haiñ abhī unheñ tajrabe nahīñ haiñ
ḳhabar nahīñ hai ki aage chal kar hai kaisī manzil haiñ kaisī jaade",akbar-allahabadi
"diloñ meñ un ke hai nūr-e-īmāñ qavī nahīñ hai magar nigahbāñ
havā-e-mantiq adā-e-tiflī ye sham.a aisā na ho bujhā de",akbar-allahabadi
"fareb de kar nikāle matlab sikhā.e tahqīr-e-dīn-o-maz.hab
miTā de āḳhir ko vaz-e-millat numūd-e-zātī ko gar baḌhā de",akbar-allahabadi
"yahī bas 'akbar' kī iltijā hai janāb-e-bārī meñ ye duā hai
ulūm-o-hikmat kā dars un ko professor deñ samajh ḳhudā de",akbar-allahabadi
"ḳhushī hai sab ko ki operation meñ ḳhuub nishtar ye chal rahā hai
kisī ko is kī ḳhabar nahīñ hai marīz kā dam nikal rahā hai",akbar-allahabadi
"fanā isī rañg par hai qaa.im falak vahī chaal chal rahā hai
shikasta o muntashir hai vo kal jo aaj sāñche meñ Dhal rahā hai",akbar-allahabadi
"ye dekhte ho jo kāsa-e-sar ġhurūr-e-ġhaflat se kal thā mamlū
yahī badan naaz se palā thā jo aaj miTTī meñ gal rahā hai",akbar-allahabadi
"samajh ho jis kī balīġh samjhe nazar ho jis kī vasī.a dekhe
abhī yahāñ ḳhaak bhī uḌegī jahāñ ye qulzum ubal rahā hai",akbar-allahabadi
"kahāñ kā sharqī kahāñ kā ġharbī tamām dukh sukh hai ye masāvī
yahāñ bhī ik bā-murād ḳhush hai vahāñ bhī ik ġham se jal rahā hai",akbar-allahabadi
"urūj-e-qaumī zavāl-e-qaumī ḳhudā kī qudrat ke haiñ karishme
hamesha radd-o-badal ke andar ye amr political rahā hai",akbar-allahabadi
"maza hai spēch kā dinner meñ ḳhabar ye chhaptī hai pionēr meñ
falak kī gardish ke saath hī saath kaam yāroñ kā chal rahā hai",akbar-allahabadi
"kyā jāniye sayyad the haq āgāh kahāñ tak
samjhe na ki sīdhī hai mirī raah kahāñ tak",akbar-allahabadi
"mantiq bhī to ik chiiz hai ai qibla o kaaba
de saktī hai kaam aap kī vallāh kahāñ tak",akbar-allahabadi
"aflāk to is ahd meñ sābit hue mādūm
ab kyā kahūñ jaatī hai mirī aah kahāñ tak",akbar-allahabadi
"kuchh san.at o hirfat pe bhī lāzim hai tavajjoh
āḳhir ye government se tanḳhvāh kahāñ tak",akbar-allahabadi
"marnā bhī zarūrī hai ḳhudā bhī hai koī chiiz
ai hirs ke bando havas-e-jāh kahāñ tak",akbar-allahabadi
"tahsīn ke laa.eq tirā har sher hai 'akbar'
ahbāb kareñ bazm meñ ab vaah kahāñ tak",akbar-allahabadi
"ma.anī ko bhulā detī hai sūrat hai to ye hai
nature bhī sabaq siikh le zīnat hai to ye hai",akbar-allahabadi
"kamre meñ jo hañstī huī aa.ī mis-e-ra.anā
teacher ne kahā ilm kī aafat hai to ye hai",akbar-allahabadi
"ye baat to achchhī hai ki ulfat ho misoñ se
huur un ko samajhte haiñ qayāmat hai to ye hai",akbar-allahabadi
"pechīda masā.il ke liye jaate haiñ england
zulfoñ meñ ulajh aate haiñ shāmat hai to ye hai",akbar-allahabadi
"public meñ zarā haath milā lījiye mujh se
sāhab mire īmān kī qīmat hai to ye hai",akbar-allahabadi
"na bahte ashk to tāsīr meñ sivā hote
sadaf meñ rahte ye motī to be-bahā hote",akbar-allahabadi
"mujh aise rind se rakhte zarūr hī ulfat
janāb-e-shaiḳh agar āshiq-e-ḳhudā hote",akbar-allahabadi
"gunāhgāroñ ne dekhā jamāl-e-rahmat ko
kahāñ nasīb ye hotā jo be-ḳhatā hote",akbar-allahabadi
"janāb-e-hazrat-e-nāseh kā vaah kyā kahnā
jo ek baat na hotī to auliyā hote",akbar-allahabadi
"mazāq-e-ishq nahīñ sheḳh meñ ye hai afsos
ye chāshnī bhī jo hotī to kyā se kyā hote",akbar-allahabadi
"mahall-e-shukr haiñ 'akbar' ye darafshāñ nazmeñ
har ik zabāñ ko ye motī nahīñ atā hote",akbar-allahabadi
"na hāsil huā sabr-o-ārām dil kā
na niklā kabhī tum se kuchh kaam dil kā",akbar-allahabadi
"mohabbat kā nashsha rahe kyuuñ na har-dam
bharā hai mai-e-ishq se jaam dil kā",akbar-allahabadi
"phañsāyā to āñkhoñ ne dām-e-balā meñ
magar ishq meñ ho gayā naam dil kā",akbar-allahabadi
"huā ḳhvāb rusvā ye ishq-e-butāñ meñ
ḳhudā hī hai ab mere badnām dil kā",akbar-allahabadi
"ye bāñkī adā.eñ ye tirchhī nigāheñ
yahī le ga.iiñ sabr-o-ārām dil kā",akbar-allahabadi
"dhuāñ pahle uThtā thā āġhāz thā vo
huā ḳhaak ab ye hai anjām dil kā",akbar-allahabadi
"jab āġhāz-e-ulfat hī meñ jal rahā hai
to kyā ḳhaak batlā.ūñ anjām dil kā",akbar-allahabadi
"ḳhudā ke liye pher do mujh ko sāhab
jo sarkār meñ kuchh na ho kaam dil kā",akbar-allahabadi
"pas-e-marg un par khulā hāl-e-ulfat
ga.ī le ke ruuh apnī paiġhām dil kā",akbar-allahabadi
"taḌaptā huā yuuñ na paayā hamesha
kahūñ kyā maiñ āġhāz-o-anjām dil kā",akbar-allahabadi
"dil us be-vafā ko jo dete ho 'akbar'
to kuchh soch lo pahle anjām dil kā",akbar-allahabadi
"na rūh-e-maz.hab na qalb-e-ārif na shā.irāna zabān baaqī
zamīñ hamārī badal ga.ī hai agarche hai āsmān baaqī",akbar-allahabadi
"shab-e-guzishta ke saaz o sāmāñ ke ab kahāñ haiñ nishān baaqī
zabān-e-shama-e-sahar pe hasrat kī rah ga.ī dāstān baaqī",akbar-allahabadi
"jo zikr aatā hai āḳhirat kā to aap hote haiñ saaf munkir
ḳhudā kī nisbat bhī dekhtā huuñ yaqīn ruḳhsat gumān baaqī",akbar-allahabadi
"fuzūl hai un kī bad-dimāġhī kahāñ hai fariyād ab laboñ par
ye vaar par vaar ab abas haiñ kahāñ badan meñ hai jaan baaqī",akbar-allahabadi
"maiñ apne miTne ke ġham meñ nālāñ udhar zamāna hai shaad o ḳhandāñ
ishāra kartī hai chashm-e-daurāñ jo aan baaqī jahān baaqī",akbar-allahabadi
"isī liye rah ga.ī haiñ āñkheñ ki mere miTne kā rañg dekheñ
sunūñ vo bāteñ jo hosh uḌā.eñ isī liye haiñ ye kaan baaqī",akbar-allahabadi
"ta.ajjub aatā hai tifl-e-dil par ki ho gayā mast-e-nazm-e-'akbar'
abhī middle paas tak nahīñ hai bahut se haiñ imtihān baaqī",akbar-allahabadi
"phir ga.ī aap kī do din meñ tabī.at kaisī
ye vafā kaisī thī sāhab ye muravvat kaisī",akbar-allahabadi
"dost ahbāb se hañs bol ke kaT jā.egī raat
rind-e-āzād haiñ ham ko shab-e-furqat kaisī",akbar-allahabadi
"jis hasīñ se huī ulfat vahī ma.ashūq apnā
ishq kis chiiz ko kahte haiñ tabī.at kaisī",akbar-allahabadi
"hai jo qismat meñ vahī hogā na kuchh kam na sivā
aarzū kahte haiñ kis chiiz ko hasrat kaisī",akbar-allahabadi
"haal khultā nahīñ kuchh dil ke dhaḌakne kā mujhe
aaj rah rah ke bhar aatī hai tabī.at kaisī",akbar-allahabadi
"kūcha-e-yār meñ jaatā to nazāra kartā
qais āvāra hai jañgal meñ ye vahshat kaisī",akbar-allahabadi
"rañg-e-sharāb se mirī niyyat badal ga.ī
vaa.iz kī baat rah ga.ī saaqī kī chal ga.ī",akbar-allahabadi
"tayyār the namāz pe ham sun ke zikr-e-hūr
jalva butoñ kā dekh ke niyyat badal ga.ī",akbar-allahabadi
"machhlī ne Dhiil paa.ī hai luqme pe shaad hai
sayyād mutma.in hai ki kāñTā nigal ga.ī",akbar-allahabadi
"chamkā tirā jamāl jo mahfil meñ vaqt-e-shām
parvāna be-qarār huā sham.a jal ga.ī",akbar-allahabadi
"uqbā kī bāz-purs kā jaatā rahā ḳhayāl
duniyā kī lazzatoñ meñ tabī.at bahal ga.ī",akbar-allahabadi
"hasrat bahut taraqqī-e-duḳhtar kī thī unheñ
parda jo uTh gayā to vo āḳhir nikal ga.ī",akbar-allahabadi
"saañs lete hue bhī Dartā huuñ
ye na samjheñ ki aah kartā huuñ",akbar-allahabadi
"bahr-e-hastī meñ huuñ misāl-e-habāb
miT hī jaatā huuñ jab ubhartā huuñ",akbar-allahabadi
"itnī āzādī bhī ġhanīmat hai
saañs letā huuñ baat kartā huuñ",akbar-allahabadi
"shaiḳh sāhab ḳhudā se Darte hoñ
maiñ to añgrezoñ hī se Dartā huuñ",akbar-allahabadi
"aap kyā pūchhte haiñ merā mizāj
shukr allāh kā hai martā huuñ",akbar-allahabadi
"ye baḌā aib mujh meñ hai 'akbar'
dil meñ jo aa.e kah guzartā huuñ",akbar-allahabadi
"sheḳh ne nāqūs ke sur meñ jo ḳhud hī taan lī
phir to yāroñ ne bhajan gaane kī khul kar Thaan lī",akbar-allahabadi
"muddatoñ qaa.im raheñgī ab diloñ meñ garmiyāñ
maiñ ne photo le liyā us ne nazar pahchān lī",akbar-allahabadi
"ro rahe haiñ dost merī laash par be-iḳhtiyār
ye nahīñ daryāft karte kis ne is kī jaan lī",akbar-allahabadi
"maiñ to engine kī gale-bāzī kā qaa.il ho gayā
rah ga.e naġhme hudī-ḳhvānoñ ke aisī taan lī",akbar-allahabadi
"hazrat-e-'akbar' ke istiqlāl kā huuñ mo'tarif
ta-ba-marg us par rahe qaa.im jo dil meñ Thaan lī",akbar-allahabadi
"tarīq-e-ishq meñ mujh ko koī kāmil nahīñ miltā
ga.e farhād o majnūñ ab kisī se dil nahīñ miltā",akbar-allahabadi
"bharī hai anjuman lekin kisī se dil nahīñ miltā
hamīñ meñ aa gayā kuchh naqs yā kāmil nahīñ miltā",akbar-allahabadi
"purānī raushnī meñ aur na.ī meñ farq itnā hai
use kashtī nahīñ miltī ise sāhil nahīñ miltā",akbar-allahabadi
"pahuñchnā daad ko mazlūm kā mushkil hī hotā hai
kabhī qaazī nahīñ milte kabhī qātil nahīñ miltā",akbar-allahabadi
"harīfoñ par ḳhazāne haiñ khule yaañ hijr-e-gesū hai
vahāñ pe bil hai aur yaañ saañp kā bhī bil nahīñ miltā",akbar-allahabadi
"ye husn o ishq hī kā kaam hai shubah kareñ kis par
mizāj un kā nahīñ miltā hamārā dil nahīñ miltā",akbar-allahabadi
"chhupā hai siina o ruḳh dil-sitāñ hāthoñ se karvaT meñ
mujhe sote meñ bhī vo husn se ġhāfil nahīñ miltā",akbar-allahabadi
"havās-o-hosh gum haiñ bahr-e-irfān-e-ilāhī meñ
yahī dariyā hai jis meñ mauj ko sāhil nahīñ miltā",akbar-allahabadi
"kitāb-e-dil mujhe kaafī hai 'akbar' dars-e-hikmat ko
maiñ spencer se mustaġhnī huuñ mujh se mil nahīñ miltā",akbar-allahabadi
"tirī zulfoñ meñ dil uljhā huā hai
balā ke pech meñ aayā huā hai",akbar-allahabadi
"na kyūñkar bū-e-ḳhūñ naame se aa.e
usī jallād kā likkhā huā hai",akbar-allahabadi
"chale duniyā se jis kī yaad meñ ham
ġhazab hai vo hameñ bhūlā huā hai",akbar-allahabadi
"kahūñ kyā haal aglī ishratoñ kā
vo thā ik ḳhvāb jo bhūlā huā hai",akbar-allahabadi
"jafā ho yā vafā ham sab meñ ḳhush haiñ
kareñ kyā ab to dil aTkā huā hai",akbar-allahabadi
"huī hai ishq hī se husn kī qadr
hamīñ se aap kā shohrā huā hai",akbar-allahabadi
"butoñ par rahtī hai maa.il hamesha
tabī.at ko ḳhudāyā kyā huā hai",akbar-allahabadi
"pareshāñ rahte ho din raat 'akbar'
ye kis kī zulf kā saudā huā hai",akbar-allahabadi
"ummīd TuuTī huī hai merī jo dil mirā thā vo mar chukā hai
jo zindagānī ko talḳh kar de vo vaqt mujh par guzar chukā hai",akbar-allahabadi
"agarche siine meñ saañs bhī hai nahīñ tabī.at meñ jaan baaqī
ajal ko hai der ik nazar kī falak to kaam apnā kar chukā hai",akbar-allahabadi
"ġharīb-ḳhāne kī ye udāsī ye nā-durustī nahīñ qadīmī
chahal pahal bhī kabhī yahāñ thī kabhī ye ghar bhī sañvar chukā hai",akbar-allahabadi
"ye siina jis meñ ye daaġh meñ ab masarratoñ kā kabhī thā maḳhzan
vo dil jo armān se bharā thā ḳhushī se us meñ Thahar chukā hai",akbar-allahabadi
"ġharīb akbar ke gard kyuuñ meñ ḳhayāl vaa.iz se koī kah de
use Darāte ho maut se kyā vo zindagī hī se Dar chukā hai",akbar-allahabadi
"unheñ nigāh hai apne jamāl hī kī taraf
nazar uThā ke nahīñ dekhte kisī kī taraf",akbar-allahabadi
"tavajjoh apnī ho kyā fann-e-shā.irī kī taraf
nazar har ek kī jaatī hai aib hī kī taraf",akbar-allahabadi
"likhā huā hai jo ronā mire muqaddar meñ
ḳhayāl tak nahīñ jaatā kabhī hañsī kī taraf",akbar-allahabadi
"tumhārā saaya bhī jo log dekh lete haiñ
vo aañkh uThā ke nahīñ dekhte parī kī taraf",akbar-allahabadi
"balā meñ phañstā hai dil muft jaan jaatī hai
ḳhudā kisī ko na le jaa.e us galī kī taraf",akbar-allahabadi
"kabhī jo hotī hai takrār ġhair se ham se
to dil se hote ho dar-parda tum usī kī taraf",akbar-allahabadi
"nigāh paḌtī hai un par tamām mahfil kī
vo aañkh uThā ke nahīñ dekhte kisī kī taraf",akbar-allahabadi
"nigāh us but-e-ḳhud-bīñ kī hai mire dil par
na aa.ine kī taraf hai na aarsī kī taraf",akbar-allahabadi
"qubūl kījiye lillāh tohfa-e-dil ko
nazar na kījiye is kī shikastagī kī taraf",akbar-allahabadi
"yahī nazar hai jo ab qātil-e-zamāna huī
yahī nazar hai ki uThtī na thī kisī kī taraf",akbar-allahabadi
"ġharīb-ḳhāna meñ lillāh do-ghaḌī baiTho
bahut dinoñ meñ tum aa.e ho is galī kī taraf",akbar-allahabadi
"zarā sī der hī ho jā.egī to kyā hogā
ghaḌī ghaḌī na uThāo nazar ghaḌī kī taraf",akbar-allahabadi
"jo ghar meñ pūchhe koī ḳhauf kyā hai kah denā
chale ga.e the Tahalte hue kisī kī taraf",akbar-allahabadi
"hazār jalva-e-husn-e-butāñ ho ai 'akbar'
tum apnā dhyān lagā.e raho usī kī taraf",akbar-allahabadi
"vo havā na rahī vo chaman na rahā vo galī na rahī vo hasīñ na rahe
vo falak na rahā vo samāñ na rahā vo makāñ na rahe vo makīñ na rahe",akbar-allahabadi
"vo guloñ meñ guloñ kī sī bū na rahī vo azīzoñ meñ lutf kī ḳhū na rahī
vo hasīnoñ meñ rañg-e-vafā na rahā kaheñ aur kī kyā vo hamīñ na rahe",akbar-allahabadi
"na vo aan rahī na umañg rahī na vo rindī o zohd kī jañg rahī
sū-e-qibla nigāhoñ ke ruḳh na rahe aur dar pe naqsh-e-jabīñ na rahe",akbar-allahabadi
"na vo jaam rahe na vo mast rahe na fidā.i-e-ahd-e-alast rahe
vo tarīqa-e-kār-e-jahāñ na rahā vo mashāġhil-e-raunaq-e-dīñ na rahe",akbar-allahabadi
"hameñ laakh zamāna lubhā.e to kyā na.e rañg jo charḳh dikhā.e to kyā
ye muhāl hai ahl-e-vafā ke liye ġham-e-millat o ulfat-e-dīñ na rahe",akbar-allahabadi
"tire kūcha-e-zulf meñ dil hai mirā ab use maiñ samajhtā huuñ dām-e-balā
ye ajiib sitam hai ajiib jafā ki yahāñ na rahe to kahīñ na rahe",akbar-allahabadi
"ye tumhāre hī dam se hai bazm-e-tarab abhī jaao na tum na karo ye ġhazab
koī baiTh ke lutf uThā.egā kyā ki jo raunaq-e-bazm tumhīñ na rahe",akbar-allahabadi
"jo thiiñ chashm-e-falak kī bhī nūr-e-nazar vahī jin pe nisār the shams o qamar
so ab aisī miTī haiñ vo anjuman.en ki nishān bhī un ke kahīñ na rahe",akbar-allahabadi
"vahī sūrateñ rah ga.iiñ pesh-e-nazar jo zamāne ko phereñ idhar se udhar
magar aise jamāl-e-jahāñ-ārā jo the raunaq-e-rū-e-zamīñ na rahe",akbar-allahabadi
"ġham o rañj meñ 'akbar' agar hai ghirā to samajh le ki rañj ko bhī hai fanā
kisī shai ko nahīñ hai jahāñ meñ baqā vo ziyāda malūl o hazīñ na rahe",akbar-allahabadi
"zid hai unheñ puurā mirā armāñ na kareñge
muñh se jo nahīñ niklī hai ab haañ na kareñge",akbar-allahabadi
"kyuuñ zulf kā bosa mujhe lene nahīñ dete
kahte haiñ ki vallāh pareshāñ na kareñge",akbar-allahabadi
"hai zehan meñ ik baat tumhāre muta.alliq
ḳhalvat meñ jo pūchhoge to pinhāñ na kareñge",akbar-allahabadi
"vaa.iz to banāte haiñ musalmān ko kāfir
afsos ye kāfir ko musalmāñ na kareñge",akbar-allahabadi
"kyuuñ shukr-guzārī kā mujhe shauq hai itnā
suntā huuñ vo mujh par koī ehsāñ na kareñge",akbar-allahabadi
"dīvāna na samjhe hameñ vo samjhe sharābī
ab chaak kabhī jeb o garebāñ na kareñge",akbar-allahabadi
"vo jānte haiñ ġhair mire ghar meñ hai mehmāñ
ā.eñge to mujh par koī ehsāñ na kareñge",akbar-allahabadi
"ālam-e-āb-o-ḳhāk-o-bād sirr-e-ayāñ hai tū ki maiñ
vo jo nazar se hai nihāñ us kā jahāñ hai tū ki maiñ",allama-iqbal
"vo shab-e-dard-o-soz-o-ġham kahte haiñ zindagī jise
us kī sahar hai tū ki maiñ us kī azaañ hai tū ki maiñ",allama-iqbal
"kis kī numūd ke liye shaam o sahar haiñ garm-e-sair
shāna-e-rozgār par bār-e-girāñ hai tū ki maiñ",allama-iqbal
"tū kaf-e-ḳhāk o be-basar maiñ kaf-e-ḳhāk o ḳhud-nigar
kisht-e-vajūd ke liye āb-e-ravāñ hai tū ki maiñ",allama-iqbal
"aflāk se aatā hai nāloñ kā javāb āḳhir
karte haiñ ḳhitāb āḳhir uThte haiñ hijāb āḳhir",allama-iqbal
"ahvāl-e-mohabbat meñ kuchh farq nahīñ aisā
soz o tab-o-tāb avval soz o tab-o-tāb āḳhir",allama-iqbal
"maiñ tujh ko batātā huuñ taqdīr-e-umam kyā hai
shamshīr-o-sināñ avval tā.ūs-o-raubāb āḳhir",allama-iqbal
"mai-ḳhāna-e-europe ke dastūr nirāle haiñ
laate haiñ surūr avval dete haiñ sharāb āḳhir",allama-iqbal
"kyā dabdaba-e-nādir kyā shaukat-e-taimūrī
ho jaate haiñ sab daftar ġharq-e-mai-e-nāb āḳhir",allama-iqbal
"ḳhalvat kī ghaḌī guzrī jalvat kī ghaḌī aa.ī
chhuTne ko hai bijlī se āġhosh-e-sahāb āḳhir",allama-iqbal
"thā zabt bahut mushkil is sail-e-ma.ānī kā
kah Daale qalandar ne asrār-e-kitāb āḳhir",allama-iqbal
"agar kaj-rau haiñ anjum āsmāñ terā hai yā merā
mujhe fikr-e-jahāñ kyuuñ ho jahāñ terā hai yā merā",allama-iqbal
"agar hañgāma-hā-e-shauq se hai lā-makāñ ḳhālī
ḳhatā kis kī hai yā rab lā-makāñ terā hai yā merā",allama-iqbal
"use sub.h-e-azal inkār kī jur.at huī kyūñkar
mujhe mālūm kyā vo rāz-dāñ terā hai yā merā",allama-iqbal
"mohammad bhī tirā jibrīl bhī qur.ān bhī terā
magar ye harf-e-shīrīñ tarjumāñ terā hai yā merā",allama-iqbal
"isī kaukab kī tābānī se hai terā jahāñ raushan
zavāl-e-ādam-e-ḳhākī ziyāñ terā hai yā merā",allama-iqbal
"anokhī vaz.a hai saare zamāne se nirāle haiñ
ye āshiq kaun sī bastī ke yā-rab rahne vaale haiñ",allama-iqbal
"ilāj-e-dard meñ bhī dard kī lazzat pe martā huuñ
jo the chhāloñ meñ kāñTe nok-e-sozan se nikāle haiñ",allama-iqbal
"phalā-phūlā rahe yā-rab chaman merī umīdoñ kā
jigar kā ḳhuun de de kar ye buuTe maiñ ne paale haiñ",allama-iqbal
"rulātī hai mujhe rātoñ ko ḳhāmoshī sitāroñ kī
nirālā ishq hai merā nirāle mere naale haiñ",allama-iqbal
"na pūchho mujh se lazzat ḳhānamāñ-barbād rahne kī
nasheman saikḌoñ maiñ ne banā kar phūñk Daale haiñ",allama-iqbal
"nahīñ begānagī achchhī rafīq-e-rāh-e-manzil se
Thahar jā ai sharar ham bhī to āḳhir miTne vaale haiñ",allama-iqbal
"umīd-e-hūr ne sab kuchh sikhā rakkhā hai vaa.iz ko
ye hazrat dekhne meñ sīdhe-sādhe bhole bhāle haiñ",allama-iqbal
"mire ash.ār ai 'iqbāl' kyuuñ pyāre na hoñ mujh ko
mire TuuTe hue dil ke ye dard-añgez naale haiñ",allama-iqbal
"apnī jaulāñ-gāh zer-e-āsmāñ samjhā thā maiñ
aab o gil ke khel ko apnā jahāñ samjhā thā maiñ",allama-iqbal
"be-hijābī se tirī TuuTā nigāhoñ kā tilism
ik ridā-e-nīl-gūñ ko āsmāñ samjhā thā maiñ",allama-iqbal
"kārvāñ thak kar fazā ke pech-o-ḳham meñ rah gayā
mehr o maah o mushtarī ko ham-ināñ samjhā thā maiñ",allama-iqbal
"ishq kī ik jast ne tai kar diyā qissa tamām
is zamīn o āsmāñ ko be-karāñ samjhā thā maiñ",allama-iqbal
"kah ga.iiñ rāz-e-mohabbat parda-dārī-hā-e-shauq
thī fuġhāñ vo bhī jise zabt-e-fuġhāñ samjhā thā maiñ",allama-iqbal
"thī kisī darmāñda rah-rau kī sadā-e-dardnāk
jis ko āvāz-e-rahīl-e-kārvāñ samjhā thā maiñ",allama-iqbal
"aql go āstāñ se duur nahīñ
us kī taqdīr meñ huzūr nahīñ",allama-iqbal
"dil-e-bīnā bhī kar ḳhudā se talab
aañkh kā nuur dil kā nuur nahīñ",allama-iqbal
"ilm meñ bhī surūr hai lekin
ye vo jannat hai jis meñ huur nahīñ",allama-iqbal
"kyā ġhazab hai ki is zamāne meñ
ek bhī sāhib-e-surūr nahīñ",allama-iqbal
"ik junūñ hai ki bā-shu.ūr bhī hai
ik junūñ hai ki bā-shu.ūr nahīñ",allama-iqbal
"nā-subūrī hai zindagī dil kī
aah vo dil ki nā-subūr nahīñ",allama-iqbal
"be-huzūrī hai terī maut kā raaz
zinda ho tū to be-huzūr nahīñ",allama-iqbal
"har guhar ne sadaf ko toḌ diyā
tū hī āmāda-e-zuhūr nahīñ",allama-iqbal
"arinī maiñ bhī kah rahā huuñ magar
ye hadīs-e-kalīm-o-tūr nahīñ",allama-iqbal
"asar kare na kare sun to le mirī fariyād
nahīñ hai daad kā tālib ye banda-e-āzād",allama-iqbal
"ye musht-e-ḳhāk ye sarsar ye vus.at-e-aflāk
karam hai yā ki sitam terī lazzat-e-ījād",allama-iqbal
"Thahar sakā na havā-e-chaman meñ ḳhema-e-gul
yahī hai fasl-e-bahārī yahī hai bād-e-murād",allama-iqbal
"qusūr-vār ġharīb-ud-dayār huuñ lekin
tirā ḳharāba farishte na kar sake ābād",allama-iqbal
"mirī jafā-talabī ko duā.eñ detā hai
vo dasht-e-sāda vo terā jahān-e-be-buniyād",allama-iqbal
"ḳhatar-pasand tabī.at ko sāzgār nahīñ
vo gulsitāñ ki jahāñ ghaat meñ na ho sayyād",allama-iqbal
"maqām-e-shauq tire qudsiyoñ ke bas kā nahīñ
unhīñ kā kaam hai ye jin ke hausle haiñ ziyād",allama-iqbal
"DhūñD rahā hai farañg aish-e-jahāñ kā davām
vā-e-tamannā-e-ḳhām vā-e-tamannā-e-ḳhām",allama-iqbal
"pīr-e-haram ne kahā sun ke merī rūedād
puḳhta hai terī fuġhāñ ab na ise dil meñ thaam",allama-iqbal
"thā arenī go kalīm maiñ arenī go nahīñ
us ko taqāzā ravā mujh pe taqāzā harām",allama-iqbal
"garche hai ifshā-e-rāz ahl-e-nazar kī fuġhāñ
ho nahīñ saktā kabhī sheva-e-rindāna aam",allama-iqbal
"halqa-e-sūfī meñ zikr be-nam o be-soz-o-sāz
maiñ bhī rahā tishna-kām tū bhī rahā tishna-kām",allama-iqbal
"ishq tirī intihā ishq mirī intihā
tū bhī abhī nā-tamām maiñ bhī abhī nā-tamām",allama-iqbal
"aah ki khoyā gayā tujh se faqīrī kā raaz
varna hai māl-e-faqīr saltanat-e-rūm-o-shām",allama-iqbal
"digar-gūñ hai jahāñ tāroñ kī gardish tez hai saaqī
dil-e-har-zarra meñ ġhauġhā-e-rustā-ḳhez hai saaqī",allama-iqbal
"matā-e-dīn-o-dānish luT ga.ī allāh-vāloñ kī
ye kis kāfir-adā kā ġhamza-e-ḳhūñ-rez hai saaqī",allama-iqbal
"vahī derīna bīmārī vahī nā-mohkamī dil kī
ilaaj is kā vahī āb-e-nashāt-añgez hai saaqī",allama-iqbal
"haram ke dil meñ soz-e-ārzū paidā nahīñ hotā
ki paidā.ī tirī ab tak hijāb-āmez hai saaqī",allama-iqbal
"na uTThā phir koī 'rūmī' ajam ke lāla-zāroñ se
vahī āb-o-gil-e-īrāñ vahī tabrez hai saaqī",allama-iqbal
"nahīñ hai nā-umīd 'iqbāl' apnī kisht-e-vīrāñ se
zarā nam ho to ye miTTī bahut zarḳhez hai saaqī",allama-iqbal
"faqīr-e-rāh ko baḳhshe ga.e asrār-e-sultānī
bahā merī navā kī daulat-e-parvez hai saaqī",allama-iqbal
"dil soz se ḳhālī hai nigah paak nahīñ hai
phir is meñ ajab kyā ki tū bebāk nahīñ hai",allama-iqbal
"hai zauq-e-tajallī bhī isī ḳhaak meñ pinhāñ
ġhāfil tū nirā sāhib-e-idrāk nahīñ hai",allama-iqbal
"vo aañkh ki hai surma-e-afrañg se raushan
purkār o suḳhan-sāz hai namnāk nahīñ hai",allama-iqbal
"kyā suufī o mullā ko ḳhabar mere junūñ kī
un kā sar-e-dāman bhī abhī chaak nahīñ hai",allama-iqbal
"kab tak rahe mahkūmi-e-anjum meñ mirī ḳhaak
yā maiñ nahīñ yā gardish-e-aflāk nahīñ hai",allama-iqbal
"bijlī huuñ nazar koh o bayābāñ pe hai merī
mere liye shāyāñ ḳhas-o-ḳhāshāk nahīñ hai",allama-iqbal
"aalam hai faqat momin-e-jāñ-bāz kī mīrās
momin nahīñ jo sāhib-e-laulāk nahīñ hai",allama-iqbal
"ejaaz hai kisī kā yā gardish-e-zamāna
TuuTā hai asia meñ sehr-e-firañgiyāna",allama-iqbal
"tāmīr-e-āshiyāñ se maiñ ne ye raaz paayā
ahl-e-navā ke haq meñ bijlī hai āshiyāna",allama-iqbal
"ye bandagī ḳhudā.ī vo bandagī gadā.ī
yā banda-e-ḳhudā ban yā banda-e-zamāna",allama-iqbal
"ġhāfil na ho ḳhudī se kar apnī pāsbānī
shāyad kisī haram kā tū bhī hai āstāna",allama-iqbal
"ai lā ilaah ke vāris baaqī nahīñ hai tujh meñ
guftār-e-dilbarāna kirdār-e-qāhirāna",allama-iqbal
"terī nigāh se dil sīnoñ meñ kāñpte the
khoyā gayā hai terā jazb-e-qalañdarāna",allama-iqbal
"rāz-e-haram se shāyad 'iqbāl' bā-ḳhabar hai
haiñ is kī guftugū ke andāz mahramāna",allama-iqbal
"fitrat ko ḳhirad ke rū-ba-rū kar
tasḳhīr-e-maqām-e-rañg-o-bū kar",allama-iqbal
"tū apnī ḳhudī ko kho chukā hai
khoī huī shai kī justujū kar",allama-iqbal
"tāroñ kī fazā hai be-karāna
tū bhī ye maqām-e-ārzū kar",allama-iqbal
"uryāñ haiñ tire chaman kī hūreñ
chāk-e-gul-o-lāla ko rafū kar",allama-iqbal
"be-zauq nahīñ agarche fitrat
jo us se na ho sakā vo tū kar",allama-iqbal
"gesū-e-tābdār ko aur bhī tābdār kar
hosh o ḳhirad shikār kar qalb o nazar shikār kar",allama-iqbal
"ishq bhī ho hijāb meñ husn bhī ho hijāb meñ
yā to ḳhud āshkār ho yā mujhe āshkār kar",allama-iqbal
"tū hai muhīt-e-be-karāñ maiñ huuñ zarā sī aabjū
yā mujhe ham-kanār kar yā mujhe be-kanār kar",allama-iqbal
"maiñ huuñ sadaf to tere haath mere guhar kī aabrū
maiñ huuñ ḳhazaf to tū mujhe gauhar-e-shāhvār kar",allama-iqbal
"naġhma-e-nau-bahār agar mere nasīb meñ na ho
us dam-e-nīm-soz ko tā.irak-e-bahār kar",allama-iqbal
"bāġh-e-bahisht se mujhe hukm-e-safar diyā thā kyuuñ
kār-e-jahāñ darāz hai ab mirā intizār kar",allama-iqbal
"roz-e-hisāb jab mirā pesh ho daftar-e-amal
aap bhī sharmsār ho mujh ko bhī sharmsār kar",allama-iqbal
"gulzār-e-hast-e-būd na begāna-vār dekh
hai dekhne kī chiiz ise baar baar dekh",allama-iqbal
"aayā hai tū jahāñ meñ misāl-e-sharār dekh
dam de na jaa.e hastī-e-nā-pā.edār dekh",allama-iqbal
"maanā ki terī diid ke qābil nahīñ huuñ maiñ
tū merā shauq dekh mirā intizār dekh",allama-iqbal
"kholī haiñ zauq-e-dīd ne āñkheñ tirī agar
har rahguzar meñ naqsh-e-kaf-e-pā-e-yār dekh",allama-iqbal
"har shai musāfir har chiiz raahī
kyā chāñd taare kyā murġh o maahī",allama-iqbal
"tū mard-e-maidāñ tū mīr-e-lashkar
nuurī huzūrī tere sipāhī",allama-iqbal
"kuchh qadr apnī tū ne na jaanī
ye be-savādī ye kam-nigāhī",allama-iqbal
"duniyā-e-dūñ kī kab tak ġhulāmī
yā rāhebī kar yā pādshāhī",allama-iqbal
"pīr-e-haram ko dekhā hai maiñ ne
kirdār-e-be-soz guftār vaahī",allama-iqbal
"hazār ḳhauf ho lekin zabāñ ho dil kī rafīq
yahī rahā hai azal se qalandaroñ kā tarīq",allama-iqbal
"hujūm kyuuñ hai ziyāda sharāb-ḳhāne meñ
faqat ye baat ki pīr-e-muġhāñ hai mard-e-ḳhalīq",allama-iqbal
"ilāj-e-zof-e-yaqīñ in se ho nahīñ saktā
ġharīb agarche haiñ 'rāzī' ke nukta-hā-e-daqīq",allama-iqbal
"murīd-e-sāda to ro ro ke ho gayā taa.ib
ḳhudā kare ki mile shaiḳh ko bhī ye taufīq",allama-iqbal
"usī tilism-e-kuhan meñ asiir hai aadam
baġhal meñ us kī haiñ ab tak butān-e-ahd-e-atīq",allama-iqbal
"mire liye to hai iqrār-e-bil-lisāñ bhī bahut
hazār shukr ki mullā haiñ sāhib-e-tasdīq",allama-iqbal
"agar ho ishq to hai kufr bhī musalmānī
na ho to mard-e-musalmāñ bhī kāfir o zindīq",allama-iqbal
"ik dānish-e-nūrānī ik dānish-e-burhānī
hai dānish-e-burhānī hairat kī farāvānī",allama-iqbal
"is paikar-e-ḳhākī meñ ik shai hai so vo terī
mere liye mushkil hai is shai kī nigahbānī",allama-iqbal
"ab kyā jo fuġhāñ merī pahuñchī hai sitāroñ tak
tū ne hī sikhā.ī thī mujh ko ye ġhazal-ḳhvānī",allama-iqbal
"ho naqsh agar bātil takrār se kyā hāsil
kyā tujh ko ḳhush aatī hai aadam kī ye arzānī",allama-iqbal
"mujh ko to sikhā dī hai afrañg ne zindīqī
is daur ke mullā haiñ kyuuñ nañg-e-musalmānī",allama-iqbal
"taqdīr shikan quvvat baaqī hai abhī is meñ
nādāñ jise kahte haiñ taqdīr kā zindānī",allama-iqbal
"tere bhī sanam-ḳhāne mere bhī sanam-ḳhāne
donoñ ke sanam ḳhākī donoñ ke sanam faanī",allama-iqbal
"ishq se paidā navā-e-zindagī meñ zer-o-bam
ishq se miTTī kī tasvīroñ meñ soz-e-dam-ba-dam",allama-iqbal
"aadmī ke reshe reshe meñ samā jaatā hai ishq
shāḳh-e-gul meñ jis tarah bād-e-sahar-gāhī kā nam",allama-iqbal
"apne rāziq ko na pahchāne to muhtāj-e-mulūk
aur pahchāne to haiñ tere gadā daarā o jam",allama-iqbal
"dil kī āzādī shahanshāhī shikam sāmān-e-maut
faisla terā tire hāthoñ meñ hai dil yā shikam",allama-iqbal
"ai musalmāñ apne dil se pūchh mullā se na pūchh
ho gayā allāh ke bandoñ se kyuuñ ḳhālī haram",allama-iqbal
"jab ishq sikhātā hai ādāb-e-ḳhud-āgāhī
khulte haiñ ġhulāmoñ par asrār-e-shahanshāhī",allama-iqbal
"'attār' ho 'rūmī' ho 'rāzī' ho 'ġhazālī' ho
kuchh haath nahīñ aatā be-āh-e-sahar-gāhī",allama-iqbal
"naumīd na ho in se ai rahbar-e-farzāna
kam-kosh to haiñ lekin be-zauq nahīñ raahī",allama-iqbal
"ai tā.ir-e-lāhautī us rizq se maut achchhī
jis rizq se aatī ho parvāz meñ kotāhī",allama-iqbal
"daarā o sikandar se vo mard-e-faqīr aulā
ho jis kī faqīrī meñ bū-e-asadul-lāhaī",allama-iqbal
"ā.īn-e-javāñ-mardāñ haq-goī o be-bākī
allāh ke sheroñ ko aatī nahīñ rūbāhī",allama-iqbal
"kabhī ai haqīqat-e-muntazar nazar aa libās-e-majāz meñ
ki hazāroñ sajde taḌap rahe haiñ mirī jabīn-e-niyāz meñ",allama-iqbal
"tarab-āshnā-e-ḳharosh ho to navā hai mahram-e-gosh ho
vo sarod kyā ki chhupā huā ho sukūt-e-parda-e-sāz meñ",allama-iqbal
"tū bachā bachā ke na rakh ise tirā aa.ina hai vo aa.ina
ki shikasta ho to azīz-tar hai nigāh-e-ā.īna-sāz meñ",allama-iqbal
"dam-e-tauf kirmak-e-sham.a ne ye kahā ki vo asar-e-kuhan
na tirī hikāyat-e-soz meñ na mirī hadīs-e-gudāz meñ",allama-iqbal
"na kahīñ jahāñ meñ amaañ milī jo amaañ milī to kahāñ milī
mire jurm-e-ḳhāna-ḳharāb ko tire afv-e-banda-navāz meñ",allama-iqbal
"na vo ishq meñ rahīñ garmiyāñ na vo husn meñ rahīñ shoḳhiyāñ
na vo ġhaznavī meñ taḌap rahī na vo ḳham hai zulf-e-ayāz maiñ",allama-iqbal
"maiñ jo sar-ba-sajdā huā kabhī to zamīñ se aane lagī sadā
tirā dil to hai sanam-āshnā tujhe kyā milegā namāz meñ",allama-iqbal
"ḳhirad ke paas ḳhabar ke sivā kuchh aur nahīñ
tirā ilaaj nazar ke sivā kuchh aur nahīñ",allama-iqbal
"har ik maqām se aage maqām hai terā
hayāt zauq-e-safar ke sivā kuchh aur nahīñ",allama-iqbal
"girāñ-bahā hai to hifz-e-ḳhudī se hai varna
guhar meñ āb-e-guhar ke sivā kuchh aur nahīñ",allama-iqbal
"ragoñ meñ gardish-e-ḳhūñ hai agar to kyā hāsil
hayāt soz-e-jigar ke sivā kuchh aur nahīñ",allama-iqbal
"urūs-e-lāla munāsib nahīñ hai mujh se hijāb
ki maiñ nasīm-e-sahar ke sivā kuchh aur nahīñ",allama-iqbal
"jise kasād samajhte haiñ tājirān-e-farañg
vo shai mata-e-hunar ke sivā kuchh aur nahīñ",allama-iqbal
"baḌā karīm hai 'iqbāl'-e-be-navā lekin
atā-e-shola sharar ke sivā kuchh aur nahīñ",allama-iqbal
"ḳhird-mandoñ se kyā pūchhūñ ki merī ibtidā kyā hai
ki maiñ is fikr meñ rahtā huuñ merī intihā kyā hai",allama-iqbal
"ḳhudī ko kar buland itnā ki har taqdīr se pahle
ḳhudā bande se ḳhud pūchhe batā terī razā kyā hai",allama-iqbal
"maqām-e-guftugū kyā hai agar maiñ kīmiyā-gar huuñ
yahī soz-e-nafas hai aur merī kīmiyā kyā hai",allama-iqbal
"nazar aa.iiñ mujhe taqdīr kī gahrā.iyāñ is meñ
na pūchh ai ham-nashīñ mujh se vo chashm-e-surma-sā kyā hai",allama-iqbal
"agar hotā vo majzūb-e-farañgī is zamāne meñ
to 'iqbāl' us ko samjhātā maqām-e-kibriyā kyā hai",allama-iqbal
"navā-e-sub.h-gāhī ne jigar ḳhuuñ kar diyā merā
ḳhudāyā jis ḳhatā kī ye sazā hai vo ḳhatā kyā hai",allama-iqbal
"ḳhudī ho ilm se mohkam to ġhairat-e-jibrīl
agar ho ishq se mohkam to sūr-e-isrāfīl",allama-iqbal
"azāb-e-dānish-e-hāzir se bā-ḳhabar huuñ maiñ
ki maiñ is aag meñ Daalā gayā huuñ misl-e-ḳhalīl",allama-iqbal
"fareb-ḳhurda-e-manzil hai kārvāñ varna
ziyāda rāhat-e-manzil se hai nashāt-e-rahīl",allama-iqbal
"nazar nahīñ to mire halqa-e-suḳhan meñ na baiTh
ki nukta-hā-e-ḳhudī haiñ misāl-e-teġh-e-asīl",allama-iqbal
"mujhe vo dars-e-farñg aaj yaad aate haiñ
kahāñ huzūr kī lazzat kahāñ hijāb-e-dalīl",allama-iqbal
"añdherī shab hai judā apne qāfile se hai tū
tire liye hai mirā shola-e-navā qindīl",allama-iqbal
"ġharīb o saada o rañgīñ hai dāstān-e-haram
nihāyat is kī husain ibtidā hai ismā.īl",allama-iqbal
"ḳhudī vo bahr hai jis kā koī kināra nahīñ
tū aabjū ise samjhā agar to chāra nahīñ",allama-iqbal
"tilism-e-gumbad-e-gardūñ ko toḌ sakte haiñ
zujāj kī ye imārat hai sañg-e-ḳhāra nahīñ",allama-iqbal
"ḳhudī meñ Dūbte haiñ phir ubhar bhī aate haiñ
magar ye hausla-e-mard-e-hech-kāra nahīñ",allama-iqbal
"tire maqām ko anjum-shanās kyā jaane
ki ḳhāk-e-zinda hai tū tāba-e-sitāra nahīñ",allama-iqbal
"yahīñ bahisht bhī hai huur o jibra.īl bhī hai
tirī nigah meñ abhī shoḳhi-e-nazāra nahīñ",allama-iqbal
"mire junūñ ne zamāne ko ḳhuub pahchānā
vo pairahan mujhe baḳhshā ki paara paara nahīñ",allama-iqbal
"ġhazab hai ain-e-karam meñ baḳhīl hai fitrat
ki lāl-e-nāb meñ ātish to hai sharāra nahīñ",allama-iqbal
"kī haq se farishtoñ ne 'iqbāl' kī ġhammāzī
gustāḳh hai kartā hai fitrat kī hinā-bandī",allama-iqbal
"ḳhākī hai magar is ke andāz haiñ aflākī
ruumī hai na shāmī hai kāshī na samarqandī",allama-iqbal
"sikhlā.ī farishtoñ ko aadam kī taḌap us ne
aadam ko sikhātā hai ādāb-e-ḳhudāvandī",allama-iqbal
"kushāda dast-e-karam jab vo be-niyāz kare
niyāz-mand na kyuuñ ājizī pe naaz kare",allama-iqbal
"biThā ke arsh pe rakkhā hai tū ne ai vaa.iz
ḳhudā vo kyā hai jo bandoñ se ehtirāz kare",allama-iqbal
"mirī nigāh meñ vo riñd hī nahīñ saaqī
jo hoshiyārī o mastī meñ imtiyāz kare",allama-iqbal
"mudām gosh-ba-dil rah ye saaz hai aisā
jo ho shikasta to paidā navā-e-rāz kare",allama-iqbal
"koī ye pūchhe ki vaa.iz kā kyā bigaḌtā hai
jo be-amal pe bhī rahmat vo be-niyāz kare",allama-iqbal
"suḳhan meñ soz ilāhī kahāñ se aatā hai
ye chiiz vo hai ki patthar ko bhī gudāz kare",allama-iqbal
"tam.īz-e-lāla-o-gul se hai nāla-e-bulbul
jahāñ meñ vā na koī chashm-e-imtiyāz kare",allama-iqbal
"ġhurūr-e-zohd ne sikhlā diyā hai vaa.iz ko
ki bandagān-e-ḳhudā par zabāñ darāz kare",allama-iqbal
"havā ho aisī ki hindostāñ se ai 'iqbāl'
uḌā ke mujh ko ġhubār-e-rah-e-hijāz kare",allama-iqbal
"lā phir ik baar vahī baada o jaam ai saaqī
haath aa jaa.e mujhe merā maqām ai saaqī",allama-iqbal
"tiin sau saal se haiñ hind ke mai-ḳhāne band
ab munāsib hai tirā faiz ho aam ai saaqī",allama-iqbal
"merī mīnā-e-ġhazal meñ thī zarā sī baaqī
sheḳh kahtā hai ki hai ye bhī harām ai saaqī",allama-iqbal
"sher mardoñ se huā besha-e-tehqīq tahī
rah ga.e suufī o mullā ke ġhulām ai saaqī",allama-iqbal
"ishq kī teġh-e-jigar-dār uḌā lī kis ne
ilm ke haath meñ ḳhālī hai niyām ai saaqī",allama-iqbal
"siina raushan ho to hai soz-e-suḳhan ain-e-hayāt
ho na raushan to suḳhan marg-e-davām ai saaqī",allama-iqbal
"tū mirī raat ko mahtāb se mahrūm na rakh
tire paimāne meñ hai māh-e-tamām ai saaqī",allama-iqbal
"majnūñ ne shahr chhoḌā to sahrā bhī chhoḌ de
nazzāre kī havas ho to lailā bhī chhoḌ de",allama-iqbal
"vaa.iz kamāl-e-tark se miltī hai yaañ murād
duniyā jo chhoḌ dī hai to uqbā bhī chhoḌ de",allama-iqbal
"taqlīd kī ravish se to behtar hai ḳhud-kushī
rasta bhī DhūñD ḳhizr kā saudā bhī chhoḌ de",allama-iqbal
"mānind-e-ḳhāma terī zabāñ par hai harf-e-ġhair
begāna shai pe nāzish-e-bejā bhī chhoḌ de",allama-iqbal
"lutf-e-kalām kyā jo na ho dil meñ dard-e-ishq
bismil nahīñ hai tū to taḌapnā bhī chhoḌ de",allama-iqbal
"shabnam kī tarah phūloñ pe ro aur chaman se chal
is baaġh meñ qayām kā saudā bhī chhoḌ de",allama-iqbal
"hai āshiqī meñ rasm alag sab se baiThnā
but-ḳhāna bhī haram bhī kalīsā bhī chhoḌ de",allama-iqbal
"saudā-garī nahīñ ye ibādat ḳhudā kī hai
ai be-ḳhabar jazā kī tamannā bhī chhoḌ de",allama-iqbal
"achchhā hai dil ke saath rahe pāsbān-e-aql
lekin kabhī kabhī ise tanhā bhī chhoḌ de",allama-iqbal
"jiinā vo kyā jo ho nafas-e-ġhair par madār
shohrat kī zindagī kā bharosā bhī chhoḌ de",allama-iqbal
"shoḳhī sī hai savāl-e-mukarrar meñ ai kalīm
shart-e-razā ye hai ki taqāzā bhī chhoḌ de",allama-iqbal
"vaa.iz subūt laa.e jo mai ke javāz meñ
'iqbāl' ko ye zid hai ki piinā bhī chhoḌ de",allama-iqbal
"matā-e-be-bahā hai dard-o-soz-e-ārzūmandī
maqām-e-bandagī de kar na luuñ shān-e-ḳhudāvandī",allama-iqbal
"tire āzād bandoñ kī na ye duniyā na vo duniyā
yahāñ marne kī pābandī vahāñ jiine kī pābandī",allama-iqbal
"hijāb iksīr hai āvāra-e-kū-e-mohabbat ko
mirī ātish ko bhaḌkātī hai terī der-paivandī",allama-iqbal
"guzar-auqāt kar letā hai ye koh o bayābāñ meñ
ki shāhīñ ke liye zillat hai kār-e-āshiyāñ-bandī",allama-iqbal
"ye faizān-e-nazar thā yā ki maktab kī karāmat thī
sikhā.e kis ne ismā.īl ko ādāb-e-farzandī",allama-iqbal
"ziyārat-gāh-e-ahl-e-azm-o-himmat hai lahad merī
ki ḳhāk-e-rāh ko maiñ ne batāyā rāz-e-alvandī",allama-iqbal
"mirī mashshātgī kī kyā zarūrat husn-e-ma.anī ko
ki fitrat ḳhud-ba-ḳhud kartī hai laale kī hinā-bandī",allama-iqbal
"merī navā-e-shauq se shor harīm-e-zāt meñ
ġhulġhula-hā-e-al-amāñ but-kada-e-sifāt meñ",allama-iqbal
"huur o farishta haiñ asiir mere taḳhaiyyulāt meñ
merī nigāh se ḳhalal terī tajalliyāt meñ",allama-iqbal
"garche hai merī justujū dair o haram kī naqsha-band
merī fuġhāñ se rustaḳhez ka.aba o somnāt meñ",allama-iqbal
"gaah mirī nigāh-e-tez chiir ga.ī dil-e-vajūd
gaah ulajh ke rah ga.ī mere tavahhumāt meñ",allama-iqbal
"tū ne ye kyā ġhazab kiyā mujh ko bhī faash kar diyā
maiñ hī to ek raaz thā sīna-e-kā.enāt meñ",allama-iqbal
"musalmāñ ke lahū meñ hai salīqa dil-navāzī kā
muravvat husn-e-ālam-gīr hai mardān-e-ġhāzī kā",allama-iqbal
"shikāyat hai mujhe yā rab ḳhudāvañdān-e-maktab se
sabaq shāhīñ bachchoñ ko de rahe haiñ ḳhāk-bāzī kā",allama-iqbal
"bahut muddat ke naḳhchīroñ kā andāz-e-nigah badlā
ki maiñ ne faash kar Daalā tarīqa shāh-bāzī kā",allama-iqbal
"qalandar juz do harf-e-lā-ilāh kuchh bhī nahīñ rakhtā
faqīh-e-shahr qārūñ hai luġhat-hā-e-hijāzī kā",allama-iqbal
"hadīs-e-bāda-o-mīnā-o-jām aatī nahīñ mujh ko
na kar ḳhārā-shigāfoñ se taqāzā shīsha-sāzī kā",allama-iqbal
"kahāñ se tū ne ai 'iqbāl' sīkhī hai ye darveshī
ki charchā pādshāhoñ meñ hai terī be-niyāzī kā",allama-iqbal
"na aate hameñ is meñ takrār kyā thī
magar va.ada karte hue aar kyā thī",allama-iqbal
"tumhāre payāmī ne sab raaz kholā
ḳhatā is meñ bande kī sarkār kyā thī",allama-iqbal
"bharī bazm meñ apne āshiq ko taaḌā
tirī aañkh mastī meñ hushyār kyā thī",allama-iqbal
"ta.ammul to thā un ko aane meñ qāsid
magar ye batā tarz-e-inkār kyā thī",allama-iqbal
"khiñche ḳhud-baḳhud jānib-e-tūr muusā
kashish terī ai shauq-e-dīdār kyā thī",allama-iqbal
"kahīñ zikr rahtā hai 'iqbāl' terā
fusūñ thā koī terī guftār kyā thī",allama-iqbal
"na taḳht-o-tāj meñ ne lashkar-o-sipāh meñ hai
jo baat mard-e-qalandar kī bārgāh meñ hai",allama-iqbal
"sanam-kada hai jahāñ aur mard-e-haq hai ḳhalīl
ye nukta vo hai ki poshīda lā-ilāh meñ hai",allama-iqbal
"vahī jahāñ hai tirā jis ko tū kare paidā
ye sañg-o-ḳhisht nahīñ jo tirī nigāh meñ hai",allama-iqbal
"mah o sitāra se aage maqām hai jis kā
vo musht-e-ḳhāk abhī āvārgān-e-rāh meñ hai",allama-iqbal
"ḳhabar milī hai ḳhudāyān-e-bahr-o-bar se mujhe
farañg rahguzar-e-sail-e-be-panāh meñ hai",allama-iqbal
"talāsh us kī fazāoñ meñ kar nasīb apnā
jahān-e-tāza mirī āh-e-sub.h-gāh meñ hai",allama-iqbal
"mire kadū ko ġhanīmat samajh ki bāda-e-nāb
na madrase meñ hai baaqī na ḳhānqāh meñ hai",allama-iqbal
"na tū zamīñ ke liye hai na āsmāñ ke liye
jahāñ hai tere liye tū nahīñ jahāñ ke liye",allama-iqbal
"ye aql o dil haiñ sharar shola-e-mohabbat ke
vo ḳhār-o-ḳhas ke liye hai ye nīstāñ ke liye",allama-iqbal
"maqām-e-parvarish-e-āh-o-lāla hai ye chaman
na sair-e-gul ke liye hai na āshiyāñ ke liye",allama-iqbal
"rahegā raavī o niil o furāt meñ kab tak
tirā safīna ki hai bahr-e-be-karāñ ke liye",allama-iqbal
"nishān-e-rāh dikhāte the jo sitāroñ ko
taras ga.e haiñ kisī mard-e-rāh-dāñ ke liye",allama-iqbal
"nigah buland suḳhan dil-navāz jaañ pur-soz
yahī hai raḳht-e-safar mīr-e-kārvāñ ke liye",allama-iqbal
"zarā sī baat thī andesha-e-ajam ne use
baḌhā diyā hai faqat zeb-e-dāstāñ ke liye",allama-iqbal
"mire gulū meñ hai ik naġhma jibra.īl-āshob
sambhāl kar jise rakkhā hai lā-makāñ ke liye",allama-iqbal
"naala hai bulbul-e-shorīda tirā ḳhaam abhī
apne siine meñ ise aur zarā thaam abhī",allama-iqbal
"puḳhta hotī hai agar maslahat-andesh ho aql
ishq ho maslahat-andesh to hai ḳhaam abhī",allama-iqbal
"be-ḳhatar kuud paḌā ātish-e-namrūd meñ ishq
aql hai mahv-e-tamāshā-e-lab-e-bām abhī",allama-iqbal
"ishq farmūda-e-qāsid se subuk-gām-e-amal
aql samjhī hī nahīñ ma.anī-e-paiġhām abhī",allama-iqbal
"sheva-e-ishq hai āzādī o dahr-āshobī
tū hai zunnārī-e-but-ḳhāna-e-ayyām abhī",allama-iqbal
"uzr-e-parhez pe kahtā hai bigaḌ kar saaqī
hai tire dil meñ vahī kāvish-e-anjām abhī",allama-iqbal
"sa.ī-e-paiham hai tarāzu-e-kam-o-kaif-e-hayāt
terī mīzāñ hai shumār-e-sahar-o-shām abhī",allama-iqbal
"abr-e-naisāñ ye tunuk-baḳhshī-e-shabnam kab tak
mere kohsār ke laale haiñ tahī-jām abhī",allama-iqbal
"bāda-gardān-e-ajam vo arabī merī sharāb
mire sāġhar se jhijakte haiñ mai-āshām abhī",allama-iqbal
"ḳhabar 'iqbāl' kī laa.ī hai gulistāñ se nasīm
nau-giraftār phaḌaktā hai tah-e-dām abhī",allama-iqbal
"nigāh-e-faqr meñ shān-e-sikandarī kyā hai
ḳhirāj kī jo gadā ho vo qaisarī kyā hai",allama-iqbal
"butoñ se tujh ko umīdeñ ḳhudā se naumīdī
mujhe batā to sahī aur kāfirī kyā hai",allama-iqbal
"falak ne un ko atā kī hai ḳhvājgī ki jinheñ
ḳhabar nahīñ ravish-e-banda-parvarī kyā hai",allama-iqbal
"faqat nigāh se hotā hai faisla dil kā
na ho nigāh meñ shoḳhī to dilbarī kyā hai",allama-iqbal
"isī ḳhatā se itāb-e-mulūk hai mujh par
ki jāntā huuñ ma.āl-e-sikandarī kyā hai",allama-iqbal
"kise nahīñ hai tamannā-e-sarvarī lekin
ḳhudī kī maut ho jis meñ vo sarvarī kyā hai",allama-iqbal
"ḳhush aa ga.ī hai jahāñ ko qalandarī merī
vagarna sher mirā kyā hai shā.irī kyā hai",allama-iqbal
"pareshāñ ho ke merī ḳhaak āḳhir dil na ban jaa.e
jo mushkil ab hai yā rab phir vahī mushkil na ban jaa.e",allama-iqbal
"na kar deñ mujh ko majbūr-e-navā firdaus meñ hūreñ
mirā soz-e-darūñ phir garmi-e-mahfil na ban jaa.e",allama-iqbal
"kabhī chhoḌī huī manzil bhī yaad aatī hai raahī ko
khaTak sī hai jo siine meñ ġham-e-manzil na ban jaa.e",allama-iqbal
"banāyā ishq ne dariyā-e-nā-paidā-karāñ mujh ko
ye merī ḳhud-nigah-dārī mirā sāhil na ban jaa.e",allama-iqbal
"kahīñ is ālam-e-be-rañg-o-bū meñ bhī talab merī
vahī afsāna-e-dumbāla-e-mahmil na ban jaa.e",allama-iqbal
"urūj-e-ādam-e-ḳhākī se anjum sahme jaate haiñ
ki ye TuuTā huā taarā mah-e-kāmil na ban jaa.e",allama-iqbal
"phir charāġh-e-lāla se raushan hue koh o daman
mujh ko phir naġhmoñ pe uksāne lagā murġh-e-chaman",allama-iqbal
"phuul haiñ sahrā meñ yā pariyāñ qatār andar qatār
uude uude niile niile piile piile pairahan",allama-iqbal
"barg-e-gul par rakh ga.ī shabnam kā motī bād-e-sub.h
aur chamkātī hai us motī ko sūraj kī kiran",allama-iqbal
"husn-e-be-parvā ko apnī be-naqābī ke liye
hoñ agar shahroñ se ban pyāre to shahr achchhe ki ban",allama-iqbal
"apne man meñ Duub kar pā jā surāġh-e-zindagī
tū agar merā nahīñ bantā na ban apnā to ban",allama-iqbal
"man kī duniyā man kī duniyā soz o mastī jazb o shauq
tan kī duniyā tan kī duniyā suud o saudā makr o fan",allama-iqbal
"man kī daulat haath aatī hai to phir jaatī nahīñ
tan kī daulat chhāñv hai aatā hai dhan jaatā hai dhan",allama-iqbal
"man kī duniyā meñ na paayā maiñ ne afrañgī kā raaj
man kī duniyā meñ na dekhe maiñ ne shaiḳh o barhaman",allama-iqbal
"paanī paanī kar ga.ī mujko qalandar kī ye baat
tū jhukā jab ġhair ke aage na man terā na tan",allama-iqbal
"saḳhtiyāñ kartā huuñ dil par ġhair se ġhāfil huuñ maiñ
haa.e kyā achchhī kahī zālim huuñ maiñ jāhil huuñ maiñ",allama-iqbal
"maiñ jabhī tak thā ki terī jalva-pairā.ī na thī
jo numūd-e-haq se miT jaatā hai vo bātil huuñ maiñ",allama-iqbal
"ilm ke dariyā se nikle ġhota-zan gauhar-ba-dast
vaa.e mahrūmī ḳhazaf chain lab sāhil huuñ maiñ",allama-iqbal
"hai mirī zillat hī kuchh merī sharāfat kī dalīl
jis kī ġhaflat ko malak rote haiñ vo ġhāfil huuñ maiñ",allama-iqbal
"bazm-e-hastī apnī ārā.ish pe tū nāzāñ na ho
tū to ik tasvīr hai mahfil kī aur mahfil huuñ maiñ",allama-iqbal
"DhūñDhtā phirtā huuñ maiñ 'iqbāl' apne-āp ko
aap hī goyā musāfir aap hī manzil huuñ maiñ",allama-iqbal
"samā saktā nahīñ pahnā-e-fitrat meñ mirā saudā
ġhalat thā ai junūñ shāyad tirā andāza-e-sahrā",allama-iqbal
"ḳhudī se is tilism-e-rañg-o-bū ko toḌ sakte haiñ
yahī tauhīd thī jis ko na tū samjhā na maiñ samjhā",allama-iqbal
"nigah paidā kar ai ġhāfil tajallī ain-e-fitrat hai
ki apnī mauj se begāna rah saktā nahīñ dariyā",allama-iqbal
"raqābat ilm o irfāñ meñ ġhalat-bīnī hai mimbar kī
ki vo hallāj kī suulī ko samjhā hai raqīb apnā",allama-iqbal
"ḳhudā ke paak bandoñ ko hukūmat meñ ġhulāmī meñ
zirah koī agar mahfūz rakhtī hai to istiġhnā",allama-iqbal
"na kar taqlīd ai jibrīl mere jazb-o-mastī kī
tan-āsāñ arshiyoñ ko zikr o tasbīh o tavāf aulā",allama-iqbal
"bahut dekhe haiñ maiñ ne mashriq o maġhrib ke mai-ḳhāne
yahāñ saaqī nahīñ paidā vahāñ be-zauq hai sahbā",allama-iqbal
"na īrāñ meñ rahe baaqī na tūrāñ meñ rahe baaqī
vo bande faqr thā jin kā halāk-e-qaisar-o-kisrā",allama-iqbal
"yahī shaiḳh-e-haram hai jo churā kar bech khātā hai
galīm-e-būzar o dalq-e-uves o chādar-e-zahrā",allama-iqbal
"huzūr-e-haq meñ isrāfīl ne merī shikāyat kī
ye banda vaqt se pahle qayāmat kar na de barpā",allama-iqbal
"nidā aa.ī ki āshob-e-qayāmat se ye kyā kam hai
' girafta chīniyāñ ehrām o makkī ḳhufta dar bat.hā",allama-iqbal
"labālab shīsha-e-tahzīb-e-hāzir hai mai-e-lā se
magar saaqī ke hāthoñ meñ nahīñ paimāna-e-illā",allama-iqbal
"dabā rakkhā hai is ko zaḳhma-var kī tez-dastī ne
bahut nīche suroñ meñ hai abhī europe kā vāvailā",allama-iqbal
"isī dariyā se uThtī hai vo mauj-e-tund-jaulāñ bhī
nahañgoñ ke nasheman jis se hote haiñ tah-o-bālā",allama-iqbal
"ġhulāmī kyā hai zauq-e-husn-o-zebā.ī se mahrūmī
jise zebā kaheñ āzād bande hai vahī zebā",allama-iqbal
"bharosā kar nahīñ sakte ġhulāmoñ kī basīrat par
ki duniyā meñ faqat mardān-e-hur kī aañkh hai biinā",allama-iqbal
"vahī hai sāhib-e-imroz jis ne apnī himmat se
zamāne ke samundar se nikālā gauhar-e-fardā",allama-iqbal
"farañgī shīshagar ke fan se patthar ho ga.e paanī
mirī iksīr ne shīshe ko baḳhshī saḳhtī-e-ḳhārā",allama-iqbal
"rahe haiñ aur haiñ fir.aun merī ghaat meñ ab tak
magar kyā ġham ki merī āstīñ meñ hai yad-e-baizā",allama-iqbal
"vo chiñgārī ḳhas-o-ḳhāshāk se kis tarah dab jaa.e
jise haq ne kiyā ho nīstāñ ke vāste paidā",allama-iqbal
"mohabbat ḳheshtan biinī mohabbat ḳheshtan daarī
mohabbat āstān-e-qaisar-o-kisrā se be-parvā",allama-iqbal
"ajab kyā gar mah o parvīñ mire naḳhchīr ho jaa.eñ
ki bar fitrāk-e-sāhib daulat-e-bastam sar-e-ḳhud rā",allama-iqbal
"vo dāna-e-subul ḳhatmur-rusul maulā-e-kul jis ne
ġhubār-e-rāh ko baḳhshā faroġh-e-vādī-e-sīnā",allama-iqbal
"nigāh-e-ishq o mastī meñ vahī avval vahī āḳhir
vahī qur.āñ vahī furqāñ vahī yāsīñ vahī taahā",allama-iqbal
"'sanā.ī' ke adab se maiñ ne ġhavvāsī na kī varna
abhī is bahr meñ baaqī haiñ lākhoñ lūlu-e-lālā",allama-iqbal
"sitāroñ se aage jahāñ aur bhī haiñ
abhī ishq ke imtihāñ aur bhī haiñ",allama-iqbal
"tahī zindagī se nahīñ ye fazā.eñ
yahāñ saikḌoñ kārvāñ aur bhī haiñ",allama-iqbal
"qanā.at na kar ālam-e-rañg-o-bū par
chaman aur bhī āshiyāñ aur bhī haiñ",allama-iqbal
"agar kho gayā ik nasheman to kyā ġham
maqāmāt-e-āh-o-fuġhāñ aur bhī haiñ",allama-iqbal
"tū shāhīñ hai parvāz hai kaam terā
tire sāmne āsmāñ aur bhī haiñ",allama-iqbal
"isī roz o shab meñ ulajh kar na rah jā
ki tere zamān o makāñ aur bhī haiñ",allama-iqbal
"ga.e din ki tanhā thā maiñ anjuman meñ
yahāñ ab mire rāz-dāñ aur bhī haiñ",allama-iqbal
"tire ishq kī intihā chāhtā huuñ
mirī sādgī dekh kyā chāhtā huuñ",allama-iqbal
"sitam ho ki ho vada-e-be-hijābī
koī baat sabr-āzmā chāhtā huuñ",allama-iqbal
"ye jannat mubārak rahe zāhidoñ ko
ki maiñ aap kā sāmnā chāhtā huuñ",allama-iqbal
"zarā sā to dil huuñ magar shoḳh itnā
vahī lan-tarānī sunā chāhtā huuñ",allama-iqbal
"koī dam kā mehmāñ huuñ ai ahl-e-mahfil
charāġh-e-sahar huuñ bujhā chāhtā huuñ",allama-iqbal
"bharī bazm meñ raaz kī baat kah dī
baḌā be-adab huuñ sazā chāhtā huuñ",allama-iqbal
"tujhe yaad kyā nahīñ hai mire dil kā vo zamāna
vo adab-gah-e-mohabbat vo nigah kā tāziyāna",allama-iqbal
"ye butān-e-asr-e-hāzir ki bane haiñ madrase meñ
na adā-e-kāfirāna na tarāsh-e-āzrāna",allama-iqbal
"nahīñ is khulī fazā meñ koī gosha-e-farāġhat
ye jahāñ ajab jahāñ hai na qafas na āshiyāna",allama-iqbal
"rag-e-tāk muntazir hai tirī bārish-e-karam kī
ki ajam ke mai-kadoñ meñ na rahī mai-e-muġhāna",allama-iqbal
"mire ham-safīr ise bhī asar-e-bahār samjhe
unheñ kyā ḳhabar ki kyā hai ye navā-e-āshiqāna",allama-iqbal
"mire ḳhaak o ḳhuuñ se tū ne ye jahāñ kiyā hai paidā
sila-e-shahid kyā hai tab-o-tāb-e-jāvedāna",allama-iqbal
"tirī banda-parvarī se mire din guzar rahe haiñ
na gila hai dostoñ kā na shikāyat-e-zamāna",allama-iqbal
"tū abhī rahguzar meñ hai qaid-e-maqām se guzar
misr o hijāz se guzar pāras o shaam se guzar",allama-iqbal
"jis kā amal hai be-ġharaz us kī jazā kuchh aur hai
huur o ḳhiyām se guzar bāda-o-jām se guzar",allama-iqbal
"garche hai dil-kushā bahut husn-e-farañg kī bahār
tā.erak-e-buland-bām dāna-o-dām se guzar",allama-iqbal
"koh-shigāf terī zarb tujh se kushād-e-sharq-o-ġharb
teġh-e-hilāl kī tarah aish-e-niyām se guzar",allama-iqbal
"terā imaam be-huzūr terī namāz be-surūr
aisī namāz se guzar aise imaam se guzar",allama-iqbal
"vahī merī kam-nasībī vahī terī be-niyāzī
mire kaam kuchh na aayā ye kamāl-e-nai-navāzī",allama-iqbal
"maiñ kahāñ huuñ tū kahāñ hai ye makāñ ki lā-makāñ hai
ye jahāñ mirā jahāñ hai ki tirī karishma-sāzī",allama-iqbal
"isī kashmakash meñ guzrīñ mirī zindagī kī rāteñ
kabhī soz-o-sāz-e-'rūmī' kabhī pech-o-tāb-e-'rāzī'",allama-iqbal
"vo fareb-ḳhurda shāhīñ ki palā ho kargasoñ meñ
use kyā ḳhabar ki kyā hai rah-o-rasm-e-shāhbāzī",allama-iqbal
"na zabāñ koī ġhazal kī na zabāñ se bā-ḳhabar maiñ
koī dil-kushā sadā ho ajamī ho yā ki taazī",allama-iqbal
"nahīñ faqr o saltanat meñ koī imtiyāz aisā
ye sipah kī teġh-bāzī vo nigah kī teġh-bāzī",allama-iqbal
"koī kārvāñ se TuuTā koī bad-gumāñ haram se
ki amīr-e-kārvāñ meñ nahīñ ḳhū-e-dil-navāzī",allama-iqbal
"vo harf-e-rāz ki mujh ko sikhā gayā hai junūñ
ḳhudā mujhe nafas-e-jabra.īl de to kahūñ",allama-iqbal
"sitāra kyā mirī taqdīr kī ḳhabar degā
vo ḳhud farāḳhi-e-aflāk meñ hai ḳhvār o zubūñ",allama-iqbal
"hayāt kyā hai ḳhayāl o nazar kī majzūbī
ḳhudī kī maut hai andesha-hā-e-gūnā-gūñ",allama-iqbal
"ajab maza hai mujhe lazzat-e-ḳhudī de kar
vo chāhte haiñ ki maiñ apne aap meñ na rahūñ",allama-iqbal
"zamīr-e-pāk o nigāh-e-buland o masti-e-shauq
na māl-o-daulat-e-qārūñ na fikr-e-aflātūñ",allama-iqbal
"sabaq milā hai ye merāj-e-mustafā se mujhe
ki ālam-e-basharīyat kī zad meñ hai gardūñ",allama-iqbal
"ye kā.enāt abhī nā-tamām hai shāyad
ki aa rahī hai damādam sadā-e-kun-fayakūñ",allama-iqbal
"ilaaj ātish-e-'rūmī' ke soz meñ hai tirā
tirī ḳhirad pe hai ġhālib firañgiyoñ kā fusūñ",allama-iqbal
"usī ke faiz se merī nigāh hai raushan
usī ke faiz se mere subū meñ hai jehūñ",allama-iqbal
"yā rab ye jahān-e-guzarāñ ḳhuub hai lekin
kyuuñ ḳhvār haiñ mardān-e-safā-kesh o hunar-mand",allama-iqbal
"go is kī ḳhudā.ī meñ mahājan kā bhī hai haath
duniyā to samajhtī hai farañgī ko ḳhudāvand",allama-iqbal
"tū barg-e-gayā hai na vahī ahl-e-ḳhirad rā
o kisht-e-gul-o-lāla ba-baḳhshad ba-ḳhare chand",allama-iqbal
"hāzir haiñ kalīsā meñ kabāb o mai-e-gulgūñ
masjid meñ dharā kyā hai ba-juz mauiza o pand",allama-iqbal
"ahkām tire haq haiñ magar apne mufassir
tāvīl se qur.āñ ko banā sakte haiñ pāzand",allama-iqbal
"firdaus jo terā hai kisī ne nahīñ dekhā
afrañg kā har qarya hai firdaus kī mānind",allama-iqbal
"muddat se hai āvāra-e-aflāk mirā fikr
kar de ise ab chāñd ke ġhāroñ meñ nazar-band",allama-iqbal
"fitrat ne mujhe baḳhshe haiñ jauhar malākūtī
ḳhākī huuñ magar ḳhaak se rakhtā nahīñ paivand",allama-iqbal
"darvesh-e-ḳhudā-mast na sharqī hai na ġharbī
ghar merā na dillī na safāhāñ na samarqand",allama-iqbal
"kahtā huuñ vahī baat samajhtā huuñ jise haq
ne ābla-e-masjid huuñ na tahzīb kā farzand",allama-iqbal
"apne bhī ḳhafā mujh se haiñ begāne bhī nā-ḳhush
maiñ zahr-e-halāhal ko kabhī kah na sakā qand",allama-iqbal
"mushkil hai ik banda-e-haq-bīn-o-haq-andesh
ḳhāshāk ke tode ko kahe koh-e-damāvand",allama-iqbal
"huuñ ātish-e-namrūd ke sho.aloñ meñ bhī ḳhāmosh
maiñ banda-e-momin huuñ nahīñ dāna-e-aspand",allama-iqbal
"pur-soz nazar-bāz o niko-bīn o kam aarzū
āzād o giraftār o tahī kiisa o ḳhursand",allama-iqbal
"har haal meñ merā dil-e-be-qaid hai ḳhurram
kyā chhīnegā ġhunche se koī zauq-e-shakar-ḳhand",allama-iqbal
"chup rah na sakā hazrat-e-yazdāñ meñ bhī 'iqbāl'
kartā koī is banda-e-gustāḳh kā muñh band",allama-iqbal
"ye payām de ga.ī hai mujhe bād-e-sub.h-gāhī
ki ḳhudī ke ārifoñ kā hai maqām pādshāhī",allama-iqbal
"tirī zindagī isī se tirī aabrū isī se
jo rahī ḳhudī to shāhī na rahī to rū-siyāhī",allama-iqbal
"na diyā nishān-e-manzil mujhe ai hakīm tū ne
mujhe kyā gila ho tujh se tū na rah-nashīñ na raahī",allama-iqbal
"mire halqa-e-suḳhan meñ abhī zer-e-tarbiyat haiñ
vo gadā ki jānte haiñ rah-o-rasm-e-kaj-kulāhī",allama-iqbal
"ye muāmle haiñ nāzuk jo tirī razā ho tū kar
ki mujhe to ḳhush na aayā ye tarīq-e-ḳhānqāhī",allama-iqbal
"tū humā kā hai shikārī abhī ibtidā hai terī
nahīñ maslahat se ḳhālī ye jahān-e-murġh-o-māhī",allama-iqbal
"tū arab ho yā ajam ho tirā lā ilaah illā
luġhat-e-ġharīb jab tak tirā dil na de gavāhī",allama-iqbal
"zāhir ki aañkh se na tamāshā kare koī
ho dekhnā to dīda-e-dil vā kare koī",allama-iqbal
"zamāna aayā hai be-hijābī kā aam dīdār-e-yār hogā
sukūt thā parda-dār jis kā vo raaz ab āshkār hogā",allama-iqbal
"guzar gayā ab vo daur saaqī ki chhup ke piite the piine vaale
banegā saarā jahān mai-ḳhāna har koī bāda-ḳhvār hogā",allama-iqbal
"kabhī jo āvāra-e-junūñ the vo bastiyoñ meñ aa baseñge
barahna-pā.ī vahī rahegī magar nayā ḳhār-zār hogā",allama-iqbal
"sunā diyā gosh muntazir ko hijāz kī ḳhāmushī ne āḳhir
jo ahd sahrā.iyoñ se bāñdhā gayā thā par ustuvār hogā",allama-iqbal
"nikal ke sahrā se jis ne ruumā kī saltanat ko ulaT diyā thā
sunā hai ye qudsiyoñ se maiñ ne vo sher phir hoshiyār hogā",allama-iqbal
"kiyā mirā tazkira jo saaqī ne bāda-ḳhvāroñ kī anjuman meñ
to piir mai-ḳhāna sun ke kahne lagā ki muñh phaT hai ḳhaar hogā",allama-iqbal
"dayār maġhrib ke rahne vaalo ḳhudā kī bastī dukāñ nahīñ hai
kharā hai jise tum samajh rahe ho vo ab zar kam-ayār hogā",allama-iqbal
"tumhārī tahzīb apne ḳhanjar se aap hī ḳhud-kushī karegī
jo shāḳh-e-nāzuk pe āshiyāna banegā nā-pā.edār hogā",allama-iqbal
"safīna-e-barg-e-gul banā legā qāfila mor-e-nā-tavāñ kā
hazār maujoñ kī ho kashākash magar ye dariyā se paar hogā",allama-iqbal
"chaman meñ laala dikhātā phirtā hai daaġh apnā kalī kalī ko
ye jāntā hai ki is dikhāve se dil jaloñ meñ shumār hogā",allama-iqbal
"jo ek thā ai nigāh tū ne hazār kar ke hameñ dikhāyā
yahī agar kaifiyat hai terī to phir kise e'tibār hogā",allama-iqbal
"kahā jo qamrī se maiñ ne ik din yahāñ ke āzād pāgal haiñ
to ġhunche kahne lage hamāre chaman kā ye rāzdār hogā",allama-iqbal
"ḳhudā ke āshiq to haiñ hazāroñ banoñ meñ phirte haiñ maare maare
maiñ us kā banda banūñgā jis ko ḳhudā ke bandoñ se pyaar hogā",allama-iqbal
"ye rasm barham fanā hai ai dil gunāh hai jumbish nazar bhī
rahegī kyā aabrū hamārī jo tū yahāñ be-qarār hogā",allama-iqbal
"maiñ zulmat-e-shab meñ le ke niklūñgā apne darmāñda kārvāñ ko
shah nishāñ hogī aah merī nafas mirā sho.ala baar hogā",allama-iqbal
"nahīñ hai ġhair az numūd kuchh bhī jo mudda.ā terī zindagī kā
tū ik nafas meñ jahāñ se miTnā tujhe misāl sharār hogā",allama-iqbal
"na pūchh iqbāl kā Thikāna abhī vahī kaifiyat hai us kī
kahīñ sar-e-rāh-guzār baiThā sitam-kash intizār hogā",allama-iqbal
"aage baḌhe na qissa-e-ishq-e-butāñ se ham
sab kuchh kahā magar na khule rāzdāñ se ham",altaf-hussain-hali
"ab bhāgte haiñ sāya-e-ishq-e-butāñ se ham
kuchh dil se haiñ Dare hue kuchh āsmāñ se ham",altaf-hussain-hali
"hañste haiñ us ke girya-e-be-iḳhtiyār par
bhūle haiñ baat kah ke koī rāzdāñ se ham",altaf-hussain-hali
"ab shauq se bigaḌ ke hī bāteñ kiyā karo
kuchh pā ga.e haiñ aap ke tarz-e-bayāñ se ham",altaf-hussain-hali
"jannat meñ to nahīñ agar ye zaḳhm-e-teġh-e-ishq
badleñge tujh ko zindagī-e-jāvedāñ se ham",altaf-hussain-hali
"ab vo aglā sā iltifāt nahīñ
jis pe bhūle the ham vo baat nahīñ",altaf-hussain-hali
"mujh ko tum se e'timād-e-vafā
tum ko mujh se par iltifāt nahīñ",altaf-hussain-hali
"rañj kyā kyā haiñ ek jaan ke saath
zindagī maut hai hayāt nahīñ",altaf-hussain-hali
"yūñhī guzre to sahl hai lekin
fursat-e-ġham ko bhī sabāt nahīñ",altaf-hussain-hali
"koī dil-soz ho to kiije bayāñ
sarsarī dil kī vārdāt nahīñ",altaf-hussain-hali
"zarra zarra hai maz.har-e-ḳhurshīd
jaag ai aañkh din hai raat nahīñ",altaf-hussain-hali
"qais ho kohkan ho yā 'hālī'
āshiqī kuchh kisī kī zaat nahīñ",altaf-hussain-hali
"baat kuchh ham se ban na aa.ī aaj
bol kar ham ne muñh kī khaa.ī aaj",altaf-hussain-hali
"chup par apnī bharam the kyā kyā kuchh
baat bigḌī banī banā.ī aaj",altaf-hussain-hali
"shikva karne kī ḳhū na thī apnī
par tabī.at hī kuchh bhar aa.ī aaj",altaf-hussain-hali
"bazm saaqī ne dī ulaT saarī
ḳhuub bhar bhar ke ḳhum luñDhā.ī aaj",altaf-hussain-hali
"ma.asiyat par hai der se yā rab
nafs aur shara meñ laḌā.ī aaj",altaf-hussain-hali
"ġhālib aatā hai nafs-e-dūñ yā shar.a
dekhnī hai tirī ḳhudā.ī aaj",altaf-hussain-hali
"chor hai dil meñ kuchh na kuchh yaaro
niind phir raat bhar na aa.ī aaj",altaf-hussain-hali
"zad se ulfat kī bach ke chalnā thā
muft 'hālī' ne choT khaa.ī aaj",altaf-hussain-hali
"burī aur bhalī sab guzar jā.egī
ye kashtī yūñhī paar utar jā.egī",altaf-hussain-hali
"milegā na gulchīñ ko gul kā patā
har ik pañkhuḌī yuuñ bikhar jā.egī",altaf-hussain-hali
"raheñge na mallāh ye din sadā
koī din meñ gañgā utar jā.egī",altaf-hussain-hali
"idhar ek ham aur zamāna udhar
ye baazī to so bisve har jā.egī",altaf-hussain-hali
"banāvaT kī sheḳhī nahīñ rahtī shaiḳh
ye izzat to jā.egī par jā.egī",altaf-hussain-hali
"na puurī huī haiñ umīdeñ na hoñ
yūñhī umr saarī guzar jā.egī",altaf-hussain-hali
"suneñge na 'hālī' kī kab tak sadā
yahī ek din kaam kar jā.egī",altaf-hussain-hali
"dhuum thī apnī pārsā.ī kī
kī bhī aur kis se āshnā.ī kī",altaf-hussain-hali
"kyuuñ baḌhāte ho iḳhtilāt bahut
ham ko tāqat nahīñ judā.ī kī",altaf-hussain-hali
"muñh kahāñ tak chhupāoge ham se
tum ko aadat hai ḳhud-numā.ī kī",altaf-hussain-hali
"laag meñ haiñ lagāo kī bāteñ
sulh meñ chheḌ hai laḌā.ī kī",altaf-hussain-hali
"milte ġhairoñ se ho milo lekin
ham se bāteñ karo safā.ī kī",altaf-hussain-hali
"dil rahā pā-e-band-e-ulfat-e-dām
thī abas aarzū rihā.ī kī",altaf-hussain-hali
"dil bhī pahlū meñ ho to yaañ kis se
rakhiye ummīd dilrubā.ī kī",altaf-hussain-hali
"shahr o dariyā se baaġh o sahrā se
bū nahīñ aatī āshnā.ī kī",altaf-hussain-hali
"na milā koī ġhārat-e-īmāñ
rah ga.ī sharm pārsā.ī kī",altaf-hussain-hali
"baḳht-e-ham-dastāni-e-shaidā
tū ne āḳhir ko nā-rasā.ī kī",altaf-hussain-hali
"sohbat-e-gāh-gāhi-e-rashkī
tū ne bhī ham se bevafā.ī kī",altaf-hussain-hali
"maut kī tarah jis se Darte the
saa.at aa pahuñchī us judā.ī kī",altaf-hussain-hali
"zinda phirne kī hai havas 'hālī'
intihā hai ye be-hayā.ī kī",altaf-hussain-hali
"dil ko dard-āshnā kiyā tū ne
dard-e-dil ko davā kiyā tū ne",altaf-hussain-hali
"tab-e-insāñ ko dī sirisht-e-vafā
ḳhaak ko kīmiyā kiyā tū ne",altaf-hussain-hali
"vasl-e-jānāñ muhāl Thahrāyā
qatl-e-āshiq ravā kiyā tū ne",altaf-hussain-hali
"thā na juz ġham bisāt-e-āshiq meñ
ġham ko rāhat-fazā kiyā tū ne",altaf-hussain-hali
"jaan thī ik vabāl furqat meñ
shauq ko jāñ-guzā kiyā tū ne",altaf-hussain-hali
"thī mohabbat meñ nañg minnat-e-ġhair
jazb-e-dil ko rasā kiyā tū ne",altaf-hussain-hali
"raah zāhid ko jab kahīñ na milī
dar-e-mai-ḳhāna vā kiyā tū ne",altaf-hussain-hali
"qat.a hone hī jab lagā paivand
ġhair ko āshnā kiyā tū ne",altaf-hussain-hali
"thī jahāñ kārvāñ ko denī raah
ishq ko rahnumā kiyā tū ne",altaf-hussain-hali
"naav bhar kar jahāñ Dubonī thī
aql ko nāḳhudā kiyā tū ne",altaf-hussain-hali
"baḌh ga.ī jab pidar ko mehr-e-pisar
us ko us se judā kiyā tū ne",altaf-hussain-hali
"jab huā mulk o maal rahzan-e-hosh
bādshah ko gadā kiyā tū ne",altaf-hussain-hali
"jab milī kām-e-jāñ ko lazzat-e-dard
dard ko be-davā kiyā tū ne",altaf-hussain-hali
"jab diyā rāh-rau ko zauq-e-talab
sa.ī ko nā-rasā kiyā tū ne",altaf-hussain-hali
"parda-e-chashm the hijāb bahut
husn ko ḳhud-numā kiyā tū ne",altaf-hussain-hali
"ishq ko tāb-e-intizār na thī
ġhurfa ik dil meñ vā kiyā tū ne",altaf-hussain-hali
"haram ābād aur dair ḳharāb
jo kiyā sab bajā kiyā tū ne",altaf-hussain-hali
"saḳht afsurda tab.a thī ahbāb
ham ko jaadū navā kiyā tū ne",altaf-hussain-hali
"phir jo dekhā to kuchh na thā yā rab
kaun pūchhe ki kyā kiyā tū ne",altaf-hussain-hali
"'hālī' uTThā hilā ke mahfil ko
āḳhir apnā kahā kiyā tū ne",altaf-hussain-hali
"dil se ḳhayāl-e-dost bhulāyā na jā.egā
siine meñ daaġh hai ki miTāyā na jā.egā",altaf-hussain-hali
"tum ko hazār sharm sahī mujh ko laakh zabt
ulfat vo raaz hai ki chhupāyā na jā.egā",altaf-hussain-hali
"ai dil razā-e-ġhair hai shart-e-razā-e-dost
zinhār bār-e-ishq uThāyā na jā.egā",altaf-hussain-hali
"dekhī haiñ aisī un kī bahut mehrbāniyāñ
ab ham se muñh meñ maut ke jaayā na jā.egā",altaf-hussain-hali
"mai tund o zarf-e-hausla-e-ahl-e-bazm tañg
saaqī se jaam bhar ke pilāyā na jā.egā",altaf-hussain-hali
"raazī haiñ ham ki dost se ho dushmanī magar
dushman ko ham se dost banāyā na jā.egā",altaf-hussain-hali
"kyuuñ chheḌte ho zikr na milne kā raat ke
pūchheñge ham sabab to batāyā na jā.egā",altaf-hussain-hali
"bigḌeñ na baat baat pe kyuuñ jānte haiñ vo
ham vo nahīñ ki ham ko manāyā na jā.egā",altaf-hussain-hali
"milnā hai aap se to nahīñ hasr ġhair par
kis kis se iḳhtilāt baḌhāyā na jā.egā",altaf-hussain-hali
"maqsūd apnā kuchh na khulā lekin is qadar
ya.anī vo DhūñDte haiñ jo paayā na jā.egā",altaf-hussain-hali
"jhagḌoñ meñ ahl-e-dīñ ke na 'hālī' paḌeñ bas aap
qissa huzūr se ye chukāyā na jā.egā",altaf-hussain-hali
"ġham-e-furqat hī meñ marnā ho to dushvār nahīñ
shādi-e-vasl bhī āshiq ko sazā-vār nahīñ",altaf-hussain-hali
"ḳhūb-rūī ke liye zishtī-e-ḳhū bhī hai zarūr
sach to ye hai ki koī tujh sā tarah-dār nahīñ",altaf-hussain-hali
"qaul dene meñ ta.ammul na qasam se inkār
ham ko sachchā nazar aatā koī iqrār nahīñ",altaf-hussain-hali
"kal ḳharābāt meñ ik goshe se aatī thī sadā
dil meñ sab kuchh hai magar ruḳhsat-e-guftār nahīñ",altaf-hussain-hali
"haq huā kis se adā us kī vafādārī kā
jis ke nazdīk jafā bā.is-e-āzār nahīñ",altaf-hussain-hali
"dekhte haiñ ki pahuñchtī hai vahāñ kaun sī raah
ka.aba o dair se kuchh ham ko sarokār nahīñ",altaf-hussain-hali
"hoñge qaa.il vo abhī matla-e-sānī sun kar
jo tajallī meñ ye kahte haiñ ki takrār nahīñ",altaf-hussain-hali
"ghar hai vahshat-ḳhez aur bastī ujaaḌ
ho ga.ī ek ik ghaḌī tujh bin pahāḌ",altaf-hussain-hali
"aaj tak qasr-e-amal hai nā-tamām
bañdh chukī hai bār-hā khul khul ke paaḌ",altaf-hussain-hali
"hai pahuñchnā apnā choTī tak muhāl
ai talab niklā bahut ūñchā pahāḌ",altaf-hussain-hali
"khelnā aatā hai ham ko bhī shikār
par nahīñ zāhid koī TaTTī kī aaḌ",altaf-hussain-hali
"dil nahīñ raushan to haiñ kis kaam ke
sau shabistāñ meñ agar raushan haiñ jhaaḌ",altaf-hussain-hali
"iid aur nauroz hai sab dil ke saath
dil nahīñ hāzir to duniyā hai ujaaḌ",altaf-hussain-hali
"khet raste par hai aur rah-rau savār
kisht hai sarsabz aur nīchī hai baaḌ",altaf-hussain-hali
"baat vaa.iz kī koī pakḌī ga.ī
in dinoñ kam-tar hai kuchh ham par latāḌ",altaf-hussain-hali
"tum ne 'hālī' khol kar nāhaq zabāñ
kar liyā saarī ḳhudā.ī se bigāḌ",altaf-hussain-hali
"go javānī meñ thī kaj-rā.ī bahut
par javānī ham ko yaad aa.ī bahut",altaf-hussain-hali
"zer-e-burqa.a tū ne kyā dikhlā diyā
jam.a haiñ har sū tamāshā.ī bahut",altaf-hussain-hali
"haT pe is kī aur pis jaate haiñ dil
raas hai kuchh us ko ḳhud-rā.ī bahut",altaf-hussain-hali
"sarv yā gul aañkh meñ jachte nahīñ
dil pe hai naqsh us kī rānā.ī bahut",altaf-hussain-hali
"chuur thā zaḳhmoñ meñ aur kahtā thā dil
rāhat is taklīf meñ paa.ī bahut",altaf-hussain-hali
"aa rahī hai chāh-e-yūsuf se sadā
dost yaañ thoḌe haiñ aur bhaa.ī bahut",altaf-hussain-hali
"vasl ke ho ho ke sāmāñ rah ga.e
meñh na barsā aur ghaTā chhā.ī bahut",altaf-hussain-hali
"jāñ-nisārī par vo bol uTThe mirī
haiñ fidā.ī kam tamāshā.ī bahut",altaf-hussain-hali
"ham ne har adnā ko aalā kar diyā
ḳhāksārī apnī kaam aa.ī bahut",altaf-hussain-hali
"kar diyā chup vāqi.āt-e-dahr ne
thī kabhī ham meñ bhī goyā.ī bahut",altaf-hussain-hali
"ghaT ga.iiñ ḳhud talḳhiyāñ ayyām kī
yā ga.ī kuchh baḌh shakebā.ī bahut",altaf-hussain-hali
"ham na kahte the ki 'hālī' chup raho
rāst-goī meñ hai rusvā.ī bahut",altaf-hussain-hali
"hai justujū ki ḳhuub se hai ḳhūb-tar kahāñ
ab Thahartī hai dekhiye jā kar nazar kahāñ",altaf-hussain-hali
"haiñ daur-e-jām-e-avval-e-shab meñ ḳhudī se duur
hotī hai aaj dekhiye ham ko sahar kahāñ",altaf-hussain-hali
"yā rab is iḳhtilāt kā anjām ho ba-ḳhair
thā us ko ham se rabt magar is qadar kahāñ",altaf-hussain-hali
"ik umr chāhiye ki gavārā ho nīsh-e-ishq
rakkhī hai aaj lazzat-e-zaḳhm-e-jigar kahāñ",altaf-hussain-hali
"bas ho chukā bayāñ kasal-o-ranj-e-rāh kā
ḳhat kā mire javāb hai ai nāma-bar kahāñ",altaf-hussain-hali
"kaun o makāñ se hai dil-e-vahshī kanāra-gīr
is ḳhānumāñ-ḳharāb ne DhūñDā hai ghar kahāñ",altaf-hussain-hali
"ham jis pe mar rahe haiñ vo hai baat hī kuchh aur
aalam meñ tujh se laakh sahī tū magar kahāñ",altaf-hussain-hali
"hotī nahīñ qubūl duā tark-e-ishq kī
dil chāhtā na ho to zabāñ meñ asar kahāñ",altaf-hussain-hali
"'hālī' nashāt-e-naġhma-o-mai DhūñDhte ho ab
aa.e ho vaqt-e-sub.h rahe raat bhar kahāñ",altaf-hussain-hali
"hai ye takiya tirī atāoñ par
vahī isrār hai ḳhatāoñ par",altaf-hussain-hali
"raheñ nā-āshnā zamāne se
haq hai terā ye āshnāoñ par",altaf-hussain-hali
"rahravo bā-ḳhabar raho ki gumāñ
rahzanī kā hai rahnumāoñ par",altaf-hussain-hali
"hai vo der āshnā to aib hai kyā
marte haiñ ham inhīñ adāoñ par",altaf-hussain-hali
"us ke kūche meñ haiñ vo be-par o baal
uḌte phirte haiñ jo havāoñ par",altaf-hussain-hali
"shahsavāroñ pe band hai jo raah
vaqf hai yaañ barahna paañv par",altaf-hussain-hali
"nahīñ mun.im ko us kī buuñd nasīb
meñh barastā hai jo gadāoñ par",altaf-hussain-hali
"nahīñ mahdūd baḳhshisheñ terī
zāhidoñ par na pārsāoñ par",altaf-hussain-hali
"haq se darḳhvāst afv kī 'hālī'
kiije kis muñh se in ḳhatāoñ par",altaf-hussain-hali
"haq vafā ke jo ham jatāne lage
aap kuchh kah ke muskurāne lage",altaf-hussain-hali
"thā yahāñ dil meñ tān-e-vasl-e-adū
uzr un kī zabāñ pe aane lage",altaf-hussain-hali
"ham ko jiinā paḌegā furqat meñ
vo agar himmat āzmāne lage",altaf-hussain-hali
"Dar hai merī zabāñ na khul jaa.e
ab vo bāteñ bahut banāne lage",altaf-hussain-hali
"jaan bachtī nazar nahīñ aatī
ġhair ulfat bahut jatāne lage",altaf-hussain-hali
"tum ko karnā paḌegā uzr-e-jafā
ham agar dard-e-dil sunāne lage",altaf-hussain-hali
"saḳht mushkil hai sheva-e-taslīm
ham bhī āḳhir ko jī churāne lage",altaf-hussain-hali
"jī meñ hai luuñ razā-e-pīr-e-muġhāñ
qāfile phir haram ko jaane lage",altaf-hussain-hali
"sirr-e-bātin ko faash kar yā rab
ahl-e-zāhir bahut satāne lage",altaf-hussain-hali
"vaqt-e-ruḳhsat thā saḳht 'hālī' par
ham bhī baiThe the jab vo jaane lage",altaf-hussain-hali
"haqīqat mahram-e-asrār se pūchh
mazā añgūr kā mai-ḳhvār se pūchh",altaf-hussain-hali
"vafā aġhyār kī aġhyār se sun
mirī ulfat dar o dīvār se pūchh",altaf-hussain-hali
"hamārī āh-e-be-tāsīr kā haal
kuchh apne dil se kuchh aġhyār se pūchh",altaf-hussain-hali
"diloñ meñ Dālnā zauq-e-asīrī
kamand-e-gesū-e-ḳhamdār se pūchh",altaf-hussain-hali
"dil-e-mahjūr se sun lazzat-e-vasl
nashāt-e-āfiyat bīmār se pūchh",altaf-hussain-hali
"nahīñ juz girya-e-ġham hāsil-e-ishq
hamārī chashm-e-dariyā-bār se pūchh",altaf-hussain-hali
"nahīñ āb-e-baqā juz jalva-e-dost
kisī lab-tishna-e-dīdār se pūchh",altaf-hussain-hali
"fareb-e-vāda-e-dildār kī qadr
shahīd-e-ḳhanjar-e-inkār se pūchh",altaf-hussain-hali
"fuġhān-e-shauq ko maane nahīñ vasl
ye nukta andalīb-e-zār se pūchh",altaf-hussain-hali
"tasavvur meñ kiyā karte haiñ jo ham
vo tasvīr-e-ḳhayāl-e-yār se pūchh",altaf-hussain-hali
"matā-e-be-bahā hai sher-e-'hālī'
mirī qīmat mirī guftār se pūchh",altaf-hussain-hali
"hashr tak yaañ dil shakebā chāhiye
kab mileñ dilbar se dekhā chāhiye",altaf-hussain-hali
"hai tajallī bhī naqāb-e-rū-e-yār
us ko kin āñkhoñ se dekhā chāhiye",altaf-hussain-hali
"ġhair-mumkin hai na ho tāsīr-e-ġham
hāl-e-dil phir us ko likkhā chāhiye",altaf-hussain-hali
"hai dil-afgāroñ kī dildārī zarūr
gar nahīñ ulfat madārā chāhiye",altaf-hussain-hali
"hai kuchh ik baaqī ḳhalish ummīd kī
ye bhī miT jaa.e to phir kyā chāhiye",altaf-hussain-hali
"dostoñ kī bhī na ho parvā jise
be-niyāzī us kī dekhā chāhiye",altaf-hussain-hali
"bhā ga.e haiñ aap ke andāz o naaz
kījiye iġhmāz jitnā chāhiye",altaf-hussain-hali
"shaiḳh hai in kī nigah jaadū bharī
sohbat-e-rindāñ se bachnā chāhiye",altaf-hussain-hali
"lag ga.ī chup 'hālī'-e-ranjūr ko
haal is kā kis se pūchhā chāhiye",altaf-hussain-hali
"ishq ko tark-e-junūñ se kyā ġharaz
charḳh-e-gardāñ ko sukūñ se kyā ġharaz",altaf-hussain-hali
"dil meñ hai ai ḳhizr gar sidaq-e-talab
rāh-rau ko rah-numoñ se kyā ġharaz",altaf-hussain-hali
"hājiyo hai ham ko ghar vaale se kaam
ghar ke mehrāb o sutūñ se kyā ġharaz",altaf-hussain-hali
"gungunā kar aap ro paḌte haiñ jo
un ko chañg o arġhanūñ se kyā ġharaz",altaf-hussain-hali
"nek kahnā nek jis ko dekhnā
ham ko taftīsh-e-darūñ se kyā ġharaz",altaf-hussain-hali
"dost haiñ jab zaḳhm-e-dil se be-ḳhabar
un ko apne ashk-e-ḳhūñ se kyā ġharaz",altaf-hussain-hali
"ishq se hai mujtanib zāhid abas
sher ko said-e-zabūñ se kyā ġharaz",altaf-hussain-hali
"kar chukā jab shaiḳh tasḳhīr-e-qulūb
ab use duniyā-e-dūñ se kyā ġharaz",altaf-hussain-hali
"aa.e ho 'hālī' pa.e-taslīm yaañ
aap ko chūn-o-chagūñ se kyā ġharaz",altaf-hussain-hali
"jiite jī maut ke tum muñh meñ na jaanā hargiz
dosto dil na lagānā na lagānā hargiz",altaf-hussain-hali
"ishq bhī taak meñ baiThā hai nazar-bāzoñ kī
dekhnā sher se āñkheñ na laḌānā hargiz",altaf-hussain-hali
"haath malne na hoñ piirī meñ agar hasrat se
to javānī meñ na ye rog basānā hargiz",altaf-hussain-hali
"jitne raste the tire ho ga.e vīrāñ ai ishq
aa ke vīrānoñ meñ ab ghar na basānā hargiz",altaf-hussain-hali
"kuuch sab kar ga.e dillī se tire qadr-shanās
qadr yaañ rah ke ab apnī na gañvānā hargiz",altaf-hussain-hali
"tazkira dehli-e-marhūm kā ai dost na chheḌ
na sunā jā.egā ham se ye fasāna hargiz",altaf-hussain-hali
"DhūñDtā hai dil-e-shorīda bahāne mutrib
dard-añgez ġhazal koī na gaanā hargiz",altaf-hussain-hali
"sohbateñ aglī musavvir hameñ yaad ā.eñgī
koī dilchasp muraqqā na dikhānā hargiz",altaf-hussain-hali
"le ke daaġh aa.egā siine pe bahut ai sayyāh
dekh is shahr ke khañDaroñ meñ na jaanā hargiz",altaf-hussain-hali
"chappe chappe pe haiñ yaañ gauhar-e-yaktā tah-e-ḳhāk
dafn hogā kahīñ itnā na ḳhazāna hargiz",altaf-hussain-hali
"miT ga.e tere miTāne ke nishāñ bhī ab to
ai falak is se ziyāda na miTānā hargiz",altaf-hussain-hali
"vo to bhūle the hameñ ham bhī unheñ bhuul ga.e
aisā badlā hai na badlegā zamāna hargiz",altaf-hussain-hali
"ham ko gar tū ne rulāyā to rulāyā ai charḳh
ham pe ġhairoñ ko to zālim na hañsānā hargiz",altaf-hussain-hali
"āḳhirī daur meñ bhī tujh ko qasam hai saaqī
bhar ke ik jaam na pyāsoñ ko pilānā hargiz",altaf-hussain-hali
"baḳht so.e haiñ bahut jaag ke ai daur-e-zamāñ
na abhī niind ke mātoñ ko jagānā hargiz",altaf-hussain-hali
"kabhī ai ilm o hunar ghar thā tumhārā dillī
ham ko bhūle ho to ghar bhuul na jaanā hargiz",altaf-hussain-hali
"shā.irī mar chukī ab zinda na hogī yaaro
yaad kar kar ke use jī na kuḌhānā hargiz",altaf-hussain-hali
"'ġhālib' o 'shefta' o 'nayyar' o 'āzurda' o 'zauq'
ab dikhā.egā ye shakleñ na zamānā hargiz",altaf-hussain-hali
"'momin' o 'alvī' o 'sahbā.ī' o 'mamnūñ' ke baad
sher kā naam na legā koī daanā hargiz",altaf-hussain-hali
"kar diyā mar ke yagānoñ ne yagāna ham ko
varna yaañ koī na thā ham meñ yagāna hargiz",altaf-hussain-hali
"'dāġh' o 'majrūh' ko sun lo ki phir is gulshan meñ
na sunegā koī bulbul kā tarāna hargiz",altaf-hussain-hali
"raat āḳhir huī aur bazm huī zer-o-zabar
ab na dekhoge kabhī lutf-e-shabāna hargiz",altaf-hussain-hali
"bazm-e-mātam to nahīñ bazm-e-suḳhan hai 'hālī'
yaañ munāsib nahīñ ro ro ke rulānā hargiz",altaf-hussain-hali
"junūñ kār-farmā huā chāhtā hai
qadam dasht paimā huā chāhtā hai",altaf-hussain-hali
"dam-e-girya kis kā tasavvur hai dil meñ
ki ashk ashk dariyā huā chāhtā hai",altaf-hussain-hali
"ḳhat aane lage shikva-āmez un ke
milāp un se goyā huā chāhtā hai",altaf-hussain-hali
"bahut kaam lene the jis dil se ham ko
vo sarf-e-tamannā huā chāhtā hai",altaf-hussain-hali
"abhī lene paa.e nahīñ dam jahāñ meñ
ajal kā taqāzā huā chāhtā hai",altaf-hussain-hali
"mujhe kal ke vaade pe karte haiñ ruḳhsat
koī va.ada puurā huā chāhtā hai",altaf-hussain-hali
"fuzūñ tar hai kuchh in dinoñ zauq-e-isyāñ
dar-e-rahmat ab vā huā chāhtā hai",altaf-hussain-hali
"qalaq gar yahī hai to rāz-e-nihānī
koī din meñ rusvā huā chāhtā hai",altaf-hussain-hali
"vafā shart-e-ulfat hai lekin kahāñ tak
dil apnā bhī tujh sā huā chāhtā hai",altaf-hussain-hali
"bahut haz uThātā hai dil tujh se mil kar
qalaq dekhiye kyā huā chāhtā hai",altaf-hussain-hali
"ġham-e-rashk ko talḳh samjhe the hamdam
so vo bhī gavārā huā chāhtā hai",altaf-hussain-hali
"bahut chain se din guzarte haiñ 'hālī'
koī fitna barpā huā chāhtā hai",altaf-hussain-hali
"kabk o qumrī meñ hai jhagḌā ki chaman kis kā hai
kal batā degī ḳhizāñ ye ki vatan kis kā hai",altaf-hussain-hali
"faisla gardish-e-daurāñ ne kiyā hai sau baar
marv kis kā hai badaḳhshān o ḳhutan kis kā hai",altaf-hussain-hali
"dam se yūsuf ke jab ābād thā yāqūb kā ghar
charḳh kahtā thā ki ye bait-e-huzan kis kā hai",altaf-hussain-hali
"mutma.in is se musalmāñ na masīhī na yahūd
dost kyā jāniye ye charḳh-e-kuhan kis kā hai",altaf-hussain-hali
"vaa.iz ik aib se tū paak hai yā zāt-e-ḳhudā
varna be-aib zamāne meñ chalan kis kā hai",altaf-hussain-hali
"aaj kuchh aur dinoñ se hai sivā istiġhrāq
azm-e-tasḳhīr phir ai sheḳh-e-zaman kis kā hai",altaf-hussain-hali
"aañkh paḌtī hai har ik ahl-e-nazar kī tum par
tum meñ ruup ai gul o nasrīn o saman kis kā hai",altaf-hussain-hali
"ishq udhar aql idhar dhun meñ chale haiñ terī
rasta ab dekhiye donoñ meñ kaThin kis kā hai",altaf-hussain-hali
"shaan dekhī nahīñ gar tū ne chaman meñ us kī
valvala tujh meñ ye ai murġh-e-chaman kis kā hai",altaf-hussain-hali
"haiñ fasāhat meñ masal vaa.iz o 'hālī' donoñ
dekhnā ye hai ki be-lāg suḳhan kis kā hai",altaf-hussain-hali
"kah do koī saaqī se ki ham marte haiñ pyāse
gar mai nahīñ de zahr hī kā jaam balā se",altaf-hussain-hali
"jo kuchh hai so hai us ke taġhāful kī shikāyat
qāsid se hai takrār na jhagḌā hai sabā se",altaf-hussain-hali
"dallāla ne ummīd dilā.ī to hai lekin
dete nahīñ kuchh dil ko tasallī ye dilāse",altaf-hussain-hali
"hai vasl to taqdīr ke haath ai shah-e-ḳhūbāñ
yaañ haiñ to faqat terī mohabbat ke haiñ pyāse",altaf-hussain-hali
"pyāse tire sar-gashta haiñ jo rāh-e-talab meñ
hoñToñ ko vo karte nahīñ tar āb-e-baqā se",altaf-hussain-hali
"dar guzre davā se to bharose pe duā ke
dar guzreñ duā se bhī duā hai ye ḳhudā se",altaf-hussain-hali
"ik dard ho bas aaTh pahar dil meñ ki jis ko
taḳhfīf davā se ho na taskīn duā se",altaf-hussain-hali
"'hālī' dil-e-insāñ meñ hai gum daulat-e-kaunain
sharminda hoñ kyuuñ ġhair ke ehsān-o-atā se",altaf-hussain-hali
"jab vaqt paḌe dījiye dastak dar-e-dil par
jhukiye fuqarā se na jhamkiye umrā se",altaf-hussain-hali
"kar ke bīmār dī davā tū ne
jaan se pahle dil liyā tū ne",altaf-hussain-hali
"rah-rav-e-tishna-lab na ghabrānā
ab liyā chashma-e-baqā tū ne",altaf-hussain-hali
"shaiḳh jab dil hī dair meñ na lagā
aa ke masjid se kyā liyā tū ne",altaf-hussain-hali
"duur ho ai dil-e-ma.āl andesh
kho diyā umr kā mazā tū ne",altaf-hussain-hali
"ek begāna vaar kar ke nigāh
kyā kiyā chashm-e-āshnā tū ne",altaf-hussain-hali
"dil o diiñ kho ke aa.e the sū-e-dair
yaañ bhī sab kuchh diyā ḳhudā tū ne",altaf-hussain-hali
"ḳhush hai ummīd-e-ḳhuld par 'hālī'
koī pūchhe ki kyā kiyā tū ne",altaf-hussain-hali
"ḳhūbiyāñ apne meñ go be-intihā paate haiñ ham
par har ik ḳhūbī meñ daaġh ik aib kā paate haiñ ham",altaf-hussain-hali
"ḳhauf kā koī nishāñ zāhir nahīñ afa.āl meñ
go ki dil meñ muttasil ḳhauf-e-ḳhudā paate haiñ ham",altaf-hussain-hali
"karte haiñ taa.at to kuchh ḳhvāhāñ numā.ish ke nahīñ
par gunah chhup chhup ke karne meñ mazā paate haiñ ham",altaf-hussain-hali
"diida o dil ko ḳhayānat se nahīñ rakh sakte baaz
garche dast-o-pā ko aksar be-ḳhatā paate haiñ ham",altaf-hussain-hali
"dil meñ dard-e-ishq ne muddat se kar rakkhā hai ghar
par use ālūda-e-hirs-o-havā paate haiñ ham",altaf-hussain-hali
"ho ke nādim jurm se phir jurm karte haiñ vahī
jurm se go aap ko nādim sadā paate haiñ ham",altaf-hussain-hali
"haiñ fidā un dostoñ par jin meñ ho sidq o safā
par bahut kam aap meñ sidq o safā paate haiñ ham",altaf-hussain-hali
"go kisī ko aap se hone nahīñ dete ḳhafā
ik jahāñ se aap ko lekin ḳhafā paate haiñ ham",altaf-hussain-hali
"jānte apne sivā sab ko haiñ be-mehr o vafā
apne meñ gar shamma-e-mehr-o-vafā paate haiñ ham",altaf-hussain-hali
"buḳhl se mansūb karte haiñ zamāne ko sadā
gar kabhī taufīq-e-īsār o atā paate haiñ ham",altaf-hussain-hali
"ho agar maqsad meñ nākāmī to kar sakte haiñ sabr
dard-e-ḳhud-kāmī ko lekin be-davā paate haiñ ham",altaf-hussain-hali
"Thaharte jaate haiñ jitne chashm-e-ālam meñ bhale
haal nafs-e-dūñ kā utnā hī burā paate haiñ ham",altaf-hussain-hali
"jis qadar jhuk jhuk ke milte haiñ buzurg o ḳhurd se
kibr o naaz utnā hī apne meñ sivā paate haiñ ham",altaf-hussain-hali
"go bhalā.ī karke ham-jinsoñ se ḳhush hotā hai jī
tah-nashīñ us meñ magar durd-e-riyā paate haiñ ham",altaf-hussain-hali
"hai ridā-e-nek-nāmī dosh par apne magar
daaġh rusvā.ī ke kuchh zer-e-ridā paate haiñ ham",altaf-hussain-hali
"raah ke tālib haiñ par be-rāh paḌte haiñ qadam
dekhiye kyā DhūñDhte haiñ aur kyā paate haiñ ham",altaf-hussain-hali
"nuur ke ham ne gale dekhe haiñ ai 'hālī' magar
rañg kuchh terī alāpoñ meñ nayā paate haiñ ham",altaf-hussain-hali
"koī mahram nahīñ miltā jahāñ meñ
mujhe kahnā hai kuchh apnī zabāñ meñ",altaf-hussain-hali
"qafas meñ jī nahīñ lagtā kisī tarah
lagā do aag koī āshiyāñ meñ",altaf-hussain-hali
"koī din bul-havas bhī shaad ho leñ
dharā kyā hai ishārāt-e-nihāñ meñ",altaf-hussain-hali
"kahīñ anjām aa pahuñchā vafā kā
ghulā jaatā huuñ ab ke imtihāñ meñ",altaf-hussain-hali
"nayā hai lījiye jab naam us kā
bahut vus.at hai merī dāstāñ meñ",altaf-hussain-hali
"dil-e-pur-dard se kuchh kaam lūñgā
agar fursat milī mujh ko jahāñ meñ",altaf-hussain-hali
"bahut jī ḳhush huā 'hālī' se mil kar
abhī kuchh log baaqī haiñ jahāñ meñ",altaf-hussain-hali
"maiñ to maiñ ġhair ko marne se ab inkār nahīñ
ik qayāmat hai tire haath meñ talvār nahīñ",altaf-hussain-hali
"kuchh patā manzil-e-maqsūd kā paayā ham ne
jab ye jaanā ki hameñ tāqat-e-raftār nahīñ",altaf-hussain-hali
"chashm-e-bad-dūr bahut phirte haiñ aġhyār ke saath
ġhairat-e-ishq se ab tak vo ḳhabar-dār nahīñ",altaf-hussain-hali
"ho chukā naaz uThāne meñ hai go kaam tamām
lillāhil-hamd ki bāham koī takrār nahīñ",altaf-hussain-hali
"muddatoñ rashk ne aġhyār se milne na diyā
dil ne āḳhir ye diyā hukm ki kuchh aar nahīñ",altaf-hussain-hali
"asl maqsūd kā har chiiz meñ miltā hai patā
varna ham aur kisī shai ke talabgār nahīñ",altaf-hussain-hali
"baat jo dil meñ chhupāte nahīñ bantī 'hālī'
saḳht mushkil hai ki vo qābil-e-iz.hār nahīñ",altaf-hussain-hali
"ranj aur ranj bhī tanhā.ī kā
vaqt pahuñchā mirī rusvā.ī kā",altaf-hussain-hali
"umr shāyad na kare aaj vafā
kāTnā hai shab-e-tanhā.ī kā",altaf-hussain-hali
"tum ne kyuuñ vasl meñ pahlū badlā
kis ko da.avā hai shakebā.ī kā",altaf-hussain-hali
"ek din raah pe jā pahuñche ham
shauq thā bādiya-paimā.ī kā",altaf-hussain-hali
"us se nādān hī ban kar miliye
kuchh ijāra nahīñ dānā.ī kā",altaf-hussain-hali
"saat pardoñ meñ nahīñ Thahartī aañkh
hausla kyā hai tamāshā.ī kā",altaf-hussain-hali
"darmiyāñ pā-e-nazar hai jab tak
ham ko da.avā nahīñ bīnā.ī kā",altaf-hussain-hali
"kuchh to hai qadr tamāshā.ī kī
hai jo ye shauq ḳhud-ārā.ī kā",altaf-hussain-hali
"us ko chhoḌā to hai lekin ai dil
mujh ko Dar hai tirī ḳhud-rā.ī kā",altaf-hussain-hali
"bazm-e-dushman meñ na jī se utrā
pūchhnā kyā tirī zebā.ī kā",altaf-hussain-hali
"yahī anjām thā ai fasl-e-ḳhizāñ
gul o bulbul kī shanāsā.ī kā",altaf-hussain-hali
"madad ai jazba-e-taufīq ki yaañ
ho chukā kaam tavānā.ī kā",altaf-hussain-hali
"mohtasib uzr bahut haiñ lekin
izn ham ko nahīñ goyā.ī kā",altaf-hussain-hali
"hoñge 'hālī' se bahut āvāra
ghar abhī duur hai rusvā.ī kā",altaf-hussain-hali
"us ke jaate hī ye kyā ho ga.ī ghar kī sūrat
na vo dīvār kī sūrat hai na dar kī sūrat",altaf-hussain-hali
"kis se paimān-e-vafā bāñdh rahī hai bulbul
kal na pahchān sakegī gul-e-tar kī sūrat",altaf-hussain-hali
"hai ġham-e-roz-e-judā.ī na nashāt-e-shab-e-vasl
ho ga.ī aur hī kuchh shām-o-sahar kī sūrat",altaf-hussain-hali
"apnī jeboñ se raheñ saare namāzī hushyār
ik buzurg aate haiñ masjid meñ ḳhizar kī sūrat",altaf-hussain-hali
"dekhiye shaiḳh musavvir se khiche yā na khiche
sūrat aur aap se be-aib bashar kī sūrat",altaf-hussain-hali
"vā.izo ātish-e-dozaḳh se jahāñ ko tum ne
ye Darāyā hai ki ḳhud ban ga.e Dar kī sūrat",altaf-hussain-hali
"kyā ḳhabar zāhid-e-qāne ko ki kyā chiiz hai hirs
us ne dekhī hī nahīñ kīsa-e-zar kī sūrat",altaf-hussain-hali
"maiñ bachā tīr-e-havādis se nishāna ban kar
aaḌe aa.ī mirī taslīm-e-sipar kī sūrat",altaf-hussain-hali
"shauq meñ us ke mazā dard meñ us ke lazzat
nāseho us se nahīñ koī mafar kī sūrat",altaf-hussain-hali
"hamla apne pe bhī ik bād-e-hazīmat hai zarūr
rah ga.ī hai yahī ik fat.h o zafar kī sūrat",altaf-hussain-hali
"rahnumāoñ ke hue jaate haiñ ausān ḳhatā
raah meñ kuchh nazar aatī hai ḳhatar kī sūrat",altaf-hussain-hali
"yuuñ to aayā hai tabāhī meñ ye beḌā sau baar
par Darātī hai bahut aaj bhañvar kī sūrat",altaf-hussain-hali
"un ko 'hālī' bhī bulāte haiñ ghar apne mehmāñ
dekhnā aap kī aur aap ke ghar kī sūrat",altaf-hussain-hali
"vaañ agar jaa.eñ to le kar jaa.eñ kyā
muñh use ham jā ke ye dikhlā.eñ kyā",altaf-hussain-hali
"dil meñ hai baaqī vahī hirs-e-gunāh
phir kiye se apne ham pachhtā.eñ kyā",altaf-hussain-hali
"aao leñ us ko hamīñ jā kar manā
us kī be-parvā.iyoñ par jaa.eñ kyā",altaf-hussain-hali
"dil ko masjid se na mandir se hai uns
aise vahshī ko kahīñ bahlā.eñ kyā",altaf-hussain-hali
"jāntā duniyā ko hai ik khel tū
khel qudrat ke tujhe dikhlā.eñ kyā",altaf-hussain-hali
"umr kī manzil to juuñ tuuñ kaT ga.ī
marhale ab dekhiye pesh aa.eñ kyā",altaf-hussain-hali
"dil ko sab bātoñ kī hai nāseh ḳhabar
samjhe samjhā.e ko bas samjhā.eñ kyā",altaf-hussain-hali
"maan liije shaiḳh jo da.avā kare
ik buzurg-e-dīñ ko ham jhuTlā.eñ kyā",altaf-hussain-hali
"ho chuke 'hālī' ġhazal-ḳhvānī ke din
rāgnī be-vaqt kī ab gaa.eñ kyā",altaf-hussain-hali
"vasl kā us ke dil-e-zār tamannā.ī hai
na mulāqāt hai jis se na shanāsā.ī hai",altaf-hussain-hali
"qat.a ummīd ne dil kar diye yaksū sad shukr
shakl muddat meñ ye allāh ne dikhlā.ī hai",altaf-hussain-hali
"quvvat-e-dast-e-ḳhudā.ī hai shakebā.ī meñ
vaqt jab aa ke paḌā hai yahī kaam aa.ī hai",altaf-hussain-hali
"Dar nahīñ ġhair kā jo kuchh hai so apnā Dar hai
ham ne jab khaa.ī hai apne hī se zak khaa.ī hai",altaf-hussain-hali
"nashe meñ chuur na hoñ jhāñjh meñ maḳhmūr na hoñ
pand ye pīr-e-ḳharābāt ne farmā.ī hai",altaf-hussain-hali
"nazar aatī nahīñ ab dil meñ tamannā koī
baad muddat ke tamannā mirī bar aa.ī hai",altaf-hussain-hali
"baat sachchī kahī aur uñgliyāñ uTThīñ sab kī
sach meñ 'hālī' koī rusvā.ī sī rusvā.ī hai",altaf-hussain-hali
"ze-hāl-e-miskīñ makun taġhāful durā.e naināñ banā.e batiyāñ
ki tāb-e-hijrāñ nadāram ai jaañ na lehū kaahe lagā.e chhatiyāñ",ameer-khusrau
"shabān-e-hijrāñ darāz chuuñ zulf o roz-e-vaslat chuuñ umr-e-kotāh
sakhī piyā ko jo maiñ na dekhūñ to kaise kāTūñ añdherī ratiyāñ",ameer-khusrau
"yakāyak az dil do chashm jaadū ba-sad-farebam ba-burd taskīñ
kise paḌī hai jo jā sunāve piyāre pī ko hamārī batiyāñ",ameer-khusrau
"chuuñ sham-e-sozāñ chuuñ zarra hairāñ z mehr-e-āñ-mah bagashtam āḳhir
na niiñd naināñ na añg chaināñ na aap aave na bheje patiyāñ",ameer-khusrau
"ba-haqq-e-āñ mah ki roz-e-mahshar ba-dād maarā fareb 'ḳhusrav'
sapīt man ke durā.e rākhūñ jo jaa.e pā.ūñ piyā kī khatiyāñ",ameer-khusrau
"baat karnī mujhe mushkil kabhī aisī to na thī
jaisī ab hai tirī mahfil kabhī aisī to na thī",bahadur-shah-zafar
"le gayā chhīn ke kaun aaj tirā sabr o qarār
be-qarārī tujhe ai dil kabhī aisī to na thī",bahadur-shah-zafar
"us kī āñkhoñ ne ḳhudā jaane kiyā kyā jaadū
ki tabī.at mirī maa.il kabhī aisī to na thī",bahadur-shah-zafar
"aks-e-ruḳhsār ne kis ke hai tujhe chamkāyā
taab tujh meñ mah-e-kāmil kabhī aisī to na thī",bahadur-shah-zafar
"ab kī jo rāh-e-mohabbat meñ uThā.ī taklīf
saḳht hotī hameñ manzil kabhī aisī to na thī",bahadur-shah-zafar
"pā-e-kūbāñ koī zindāñ meñ nayā hai majnūñ
aatī āvāz-e-salāsil kabhī aisī to na thī",bahadur-shah-zafar
"nigah-e-yār ko ab kyuuñ hai taġhāful ai dil
vo tire haal se ġhāfil kabhī aisī to na thī",bahadur-shah-zafar
"chashm-e-qātil mirī dushman thī hamesha lekin
jaisī ab ho ga.ī qātil kabhī aisī to na thī",bahadur-shah-zafar
"kyā sabab tū jo bigaḌtā hai 'zafar' se har baar
ḳhū tirī hūr-shamā.il kabhī aisī to na thī",bahadur-shah-zafar
"bharī hai dil meñ jo hasrat kahūñ to kis se kahūñ
sune hai kaun musībat kahūñ to kis se kahūñ",bahadur-shah-zafar
"jo tū ho saaf to kuchh maiñ bhī saaf tujh se kahūñ
tire hai dil meñ kudūrat kahūñ to kis se kahūñ",bahadur-shah-zafar
"na kohkan hai na majnūñ ki the mire hamdard
maiñ apnā dard-e-mohabbat kahūñ to kis se kahūñ",bahadur-shah-zafar
"dil us ko aap diyā aap hī pashemāñ huuñ
ki sach hai apnī nadāmat kahūñ to kis se kahūñ",bahadur-shah-zafar
"kahūñ maiñ jis se use hove sunte hī vahshat
phir apnā qissa-e-vahshat kahūñ to kis se kahūñ",bahadur-shah-zafar
"rahā hai tū hī to ġham-ḳhvār ai dil-e-ġham-ghīñ
tire sivā ġham-e-furqat kahūñ to kis se kahūñ",bahadur-shah-zafar
"jo dost ho to kahūñ tujh se dostī kī baat
tujhe to mujh se adāvat kahūñ to kis se kahūñ",bahadur-shah-zafar
"na mujh ko kahne kī tāqat kahūñ to kyā ahvāl
na us ko sunñe kī fursat kahūñ to kis se kahūñ",bahadur-shah-zafar
"kisī ko dekhtā itnā nahīñ haqīqat meñ
'zafar' maiñ apnī haqīqat kahūñ to kis se kahūñ",bahadur-shah-zafar
"dekh dil ko mire o kāfir-e-be-pīr na toḌ
ghar hai allāh kā ye is kī to ta.amīr na toḌ",bahadur-shah-zafar
"ġhul sadā vādī-e-vahshat meñ rakhūñgā barpā
ai junūñ dekh mire paañv kī zanjīr na toḌ",bahadur-shah-zafar
"dekh Tuk ġhaur se ā.īna-e-dil ko mere
is meñ aatā hai nazar ālam-e-tasvīr na toḌ",bahadur-shah-zafar
"tāj-e-zar ke liye kyuuñ sham.a kā sar kaaTe hai
rishta-e-ulfat-e-parvāna ko gul-gīr na toḌ",bahadur-shah-zafar
"apne bismil se ye kahtā thā dam-e-naz.a vo shoḳh
thā jo kuchh ahd so o āshiq-e-dil-gīr na toḌ",bahadur-shah-zafar
"raqs-e-bismil kā tamāshā mujhe dikhlā koī dam
dast o pā maar ke dam tū tah-e-shamshīr na toḌ",bahadur-shah-zafar
"saham kar ai 'zafar' us shoḳh kamāñ-dār se kah
khīñch kar dekh mire siine se tū tiir na toḌ",bahadur-shah-zafar
"dekho insāñ ḳhaak kā putlā banā kyā chiiz hai
boltā hai is meñ kyā vo boltā kyā chiiz hai",bahadur-shah-zafar
"rū-ba-rū us zulf ke dām-e-balā kyā chiiz hai
us nigah ke sāmne tīr-e-qazā kyā chiiz hai",bahadur-shah-zafar
"yuuñ to haiñ saare butāñ ġhārat-gar-e-īmān-o-dīñ
ek vo kāfir sanam nām-e-ḳhudā kyā chiiz hai",bahadur-shah-zafar
"jis ne dil merā diyā dām-e-mohabbat meñ phañsā
vo nahīñ mālūm muj ko nāsehā kyā chiiz hai",bahadur-shah-zafar
"hove ik qatra jo zahrāb-e-mohabbat kā nasīb
ḳhizr phir to chashma-e-āb-e-baqā kyā chiiz hai",bahadur-shah-zafar
"marg hī sehat hai us kī marg hī us kā ilaaj
ishq kā bīmār kyā jaane davā kyā chiiz hai",bahadur-shah-zafar
"dil mirā baiThā hai le kar phir mujhī se vo nigār
pūchhtā hai haath meñ mere batā kyā chiiz hai",bahadur-shah-zafar
"ḳhaak se paidā hue haiñ dekh rañgā-rañg gul
hai to ye nāchīz lekin is meñ kyā kyā chiiz hai",bahadur-shah-zafar
"jis kī tujh ko justujū hai vo tujhī meñ hai 'zafar'
DhūñDtā phir phir ke to phir jā-ba-jā kyā chiiz hai",bahadur-shah-zafar
"gāliyāñ tanḳhvāh Thahrī hai agar baT jā.egī
āshiqoñ ke ghar miThā.ī lab shakar baT jā.egī",bahadur-shah-zafar
"rū-ba-rū gar hogā yūsuf aur tū aa jā.egā
us kī jānib se zuleḳhā kī nazar baT jā.egī",bahadur-shah-zafar
"rahzanoñ meñ nāz-o-ġhamza kī ye jins-e-dīn-o-dil
juuñ matā-e-burda āḳhir ham-digar baT jā.egī",bahadur-shah-zafar
"hogā kyā gar bol uTThe ġhair bātoñ meñ mirī
phir tabī.at merī ai bedād gar baT jā.egī",bahadur-shah-zafar
"daulat-e-duniyā nahīñ jaane kī hargiz tere saath
baad tere sab yahīñ ai be-ḳhabar baT jā.egī",bahadur-shah-zafar
"kar le ai dil jaan ko bhī ranj-o-ġham meñ tū sharīk
ye jo mehnat tujh pe hai kuchh kuchh magar baT jā.egī",bahadur-shah-zafar
"muuñg chhātī pe jo dalte haiñ kisī kī dekhnā
jūtiyoñ meñ daal un kī ai 'zafar' baT jā.egī",bahadur-shah-zafar
"ga.ī yak-ba-yak jo havā palaT nahīñ dil ko mere qarār hai
karūñ us sitam ko maiñ kyā bayāñ mirā ġham se siina figār hai",bahadur-shah-zafar
"ye re.āyā-e-hind tabah huī kahūñ kyā jo in pe jafā huī
jise dekhā hākim-e-vaqt ne kahā ye bhī qābil-e-dār hai",bahadur-shah-zafar
"ye kisī ne zulm bhī hai sunā ki dī phāñsī logoñ ko be-gunāh
vahī kalma-goyoñ kī samt se abhī dil meñ un ke buḳhār hai",bahadur-shah-zafar
"na thā shahr-e-dehlī ye thā chaman kaho kis tarah kā thā yaañ aman
jo ḳhitāb thā vo miTā diyā faqat ab to ujḌā dayār hai",bahadur-shah-zafar
"yahī tañg haal jo sab kā hai ye karishma qudrat-e-rab kā hai
jo bahār thī so ḳhizāñ huī jo ḳhizāñ thī ab vo bahār hai",bahadur-shah-zafar
"shab-o-roz phuul meñ jo tule kaho ḳhār-e-ġham ko vo kyā sahe
mile tauq qaid meñ jab unheñ kahā gul ke badle ye haar hai",bahadur-shah-zafar
"sabhī jaada mātam-e-saḳht hai kaho kaisī gardish-e-baḳht hai
na vo taaj hai na vo taḳht hai na vo shaah hai na dayār hai",bahadur-shah-zafar
"jo sulūk karte the aur se vahī ab haiñ kitne zalīl se
vo haiñ tañg charḳh ke jaur se rahā tan pe un ke na taar hai",bahadur-shah-zafar
"na vabāl tan pe hai sar mirā nahīñ jaan jaane kā Dar zarā
kaTe ġham hii, nikle jo dam mirā mujhe apnī zindagī baar hai",bahadur-shah-zafar
"kyā hai ġham 'zafar' tujhe hashr kā jo ḳhudā ne chāhā to barmalā
hameñ hai vasīla rasūl kā vo hamārā hāmī-e-kār hai",bahadur-shah-zafar
"hai dil ko jo yaad aa.ī falak-e-pīr kisī kī
āñkhoñ ke tale phirtī hai tasvīr kisī kī",bahadur-shah-zafar
"girya bhī hai naala bhī hai aur āh-o-fuġhāñ bhī
par dil meñ huī us ke na tāsīr kisī kī",bahadur-shah-zafar
"haath aa.e hai kyā ḳhaak tire ḳhāk-e-kaf-e-pā
jab tak ki na qismat meñ ho iksīr kisī kī",bahadur-shah-zafar
"yaaro vo hai bigḌā huā bāteñ na banāo
kuchh pesh nahīñ jaane kī taqrīr kisī kī",bahadur-shah-zafar
"nāzāñ na ho mun.im ki jahāñ terā mahal hai
hovegī yahāñ pahle bhī ta.amīr kisī kī",bahadur-shah-zafar
"merī girah-e-dil na khulī hai na khulegī
jab tak na khule zulf-e-girah-gīr kisī kī",bahadur-shah-zafar
"aatā bhī agar hai to vo phir jaa.e hai ulTā
jis vaqt ulaT jaa.e hai taqdīr kisī kī",bahadur-shah-zafar
"is abrū o mizhgāñ se 'zafar' tez ziyāda
ḳhanjar na kisī kā hai na shamshīr kisī kī",bahadur-shah-zafar
"jo dil se udhar jaa.e nazar dil ho giraftār
mujrim ho koī aur ho taqsīr kisī kī",bahadur-shah-zafar
"ham ne tirī ḳhātir se dil-e-zār bhī chhoḌā
tū bhī na huā yaar aur ik yaar bhī chhoḌā",bahadur-shah-zafar
"kyā hogā rafūgar se rafū merā garebān
ai dast-e-junūñ tū ne nahīñ taar bhī chhoḌā",bahadur-shah-zafar
"diiñ de ke gayā kufr ke bhī kaam se āshiq
tasbīh ke saath us ne to zunnār bhī chhoḌā",bahadur-shah-zafar
"goshe meñ tirī chashm-e-siyah-mast ke dil ne
kī jab se jagah ḳhāna-e-ḳhummār bhī chhoḌā",bahadur-shah-zafar
"is se hai ġharīboñ ko tasallī ki ajal ne
muflis ko jo maarā to na zardār bhī chhoḌā",bahadur-shah-zafar
"TeḌhe na ho ham se rakho iḳhlās to sīdhā
tum pyaar se rukte ho to lo pyaar bhī chhoḌā",bahadur-shah-zafar
"kyā chhoḌeñ asīrān-e-mohabbat ko vo jis ne
sadqe meñ na ik murġh-e-giraftār bhī chhoḌā",bahadur-shah-zafar
"pahuñchī mirī rusvā.ī kī kyūñkar ḳhabar us ko
us shoḳh ne to dekhnā aḳhbār bhī chhoḌā",bahadur-shah-zafar
"kartā thā jo yaañ aane kā jhūTā kabhī iqrār
muddat se 'zafar' us ne vo iqrār bhī chhoḌā",bahadur-shah-zafar
"ham ye to nahīñ kahte ki ġham kah nahīñ sakte
par jo sabab-e-ġhum hai vo ham kah nahīñ sakte",bahadur-shah-zafar
"ham dekhte haiñ tum meñ ḳhudā jaane buto kyā
is bhed ko allāh kī qasam kah nahīñ sakte",bahadur-shah-zafar
"rusvā-e-jahāñ kartā hai ro ro ke hameñ tū
ham tujhe kuchh ai dīda-e-nam kah nahīñ sakte",bahadur-shah-zafar
"kyā pūchhtā hai ham se tū ai shoḳh sitamgar
jo tū ne kiye ham pe sitam kah nahīñ sakte",bahadur-shah-zafar
"hai sabr jinheñ talḳh-kalāmī ko tumhārī
sharbat hī batāte haiñ sam kah nahīñ sakte",bahadur-shah-zafar
"jab kahte haiñ kuchh baat rukāvaT kī tire ham
ruk jaatā hai ye siine meñ dam kah nahīñ sakte",bahadur-shah-zafar
"allāh re tirā ro.ab ki ahvāl-e-dil apnā
de dete haiñ ham kar ke raqam kah nahīñ sakte",bahadur-shah-zafar
"tubā-e-bahishtī hai tumhārā qad-e-ra.anā
ham kyūñkar kaheñ sarv-e-iram kah nahīñ sakte",bahadur-shah-zafar
"jo ham pe shab-e-hijr meñ us māh-e-laqā ke
guzre haiñ 'zafar' rañj o alam kah nahīñ sakte",bahadur-shah-zafar
"havā meñ phirte ho kyā hirs aur havā ke liye
ġhurūr chhoḌ do ai ġhāfilo ḳhudā ke liye",bahadur-shah-zafar
"girā diyā hai hameñ kis ne chāh-e-ulfat meñ
ham aap Duube kisī apne āshnā ke liye",bahadur-shah-zafar
"jahāñ meñ chāhiye aivān o qasr shāhoñ ko
ye ek gumbad-e-gardūñ hai bas gadā ke liye",bahadur-shah-zafar
"vo ā.īna hai ki jis ko hai hājat-e-sīmāb
ik iztirāb hai kaafī dil-e-safā ke liye",bahadur-shah-zafar
"tapish se dil kā ho kyā jaane siine meñ kyā haal
jo tere tiir kā rauzan na ho havā ke liye",bahadur-shah-zafar
"tabīb-e-ishq kī dukkāñ meñ DhūñDte phirte
ye dardmand-e-mohabbat tirī davā ke liye",bahadur-shah-zafar
"jo haath aa.e 'zafar' ḳhāk-pā-e-'faḳhruddīn'
to maiñ rakhūñ use āñkhoñ ke tūtiyā ke liye",bahadur-shah-zafar
"hijr ke haath se ab ḳhaak paḌe jiine meñ
dard ik aur uThā aah nayā siine meñ",bahadur-shah-zafar
"ḳhūn-e-dil piine se jo kuchh hai halāvat ham ko
ye mazā aur kisī ko nahīñ mai piine meñ",bahadur-shah-zafar
"dil ko kis shakl se apne na musaffā rakkhūñ
jalva-gar yaar kī sūrat hai is ā.īne meñ",bahadur-shah-zafar
"ashk o laḳht-e-jigar āñkhoñ meñ nahīñ haiñ mere
haiñ bhare laal o guhar ishq ke ganjīne meñ",bahadur-shah-zafar
"shakl-e-ā.īna 'zafar' se to na rakh dil meñ ḳhayāl
kuchh mazā bhī hai bhalā jaan mirī lene meñ",bahadur-shah-zafar
"hote hote chashm se aaj ashk-bārī rah ga.ī
aabrū baare tirī abr-e-bahārī rah ga.ī",bahadur-shah-zafar
"aate aate is taraf un kī savārī rah ga.ī
dil kī dil meñ ārzū-e-jāñ-nisārī rah ga.ī",bahadur-shah-zafar
"ham ko ḳhatra thā ki logoñ meñ thā charchā aur kuchh
baat ḳhat aane se tere par hamārī rah ga.ī",bahadur-shah-zafar
"TukḌe TukḌe ho ke uḌ jā.egā sab sañg-e-mazār
dil meñ ba.ad-az-marg kuchh gar be-qarārī rah ga.ī",bahadur-shah-zafar
"itnā miliye ḳhaak meñ jo ḳhaak meñ DhūñDe koī
ḳhāksārī ḳhaak kī gar ḳhāksārī rah ga.ī",bahadur-shah-zafar
"aao gar aanā hai kyuuñ gin gin ke rakhte ho qadam
aur koī dam kī hai yaañ dam-shumārī rah ga.ī",bahadur-shah-zafar
"ho gayā jis din se apne dil par us ko iḳhtiyār
iḳhtiyār apnā gayā be-iḳhtiyārī rah ga.ī",bahadur-shah-zafar
"jab qadam us kāfir-e-bad-kesh kī jānib baḌhe
duur pahuñche sau qadam parhez-gārī rah ga.ī",bahadur-shah-zafar
"khīñchte hī teġh adā ke dam huā apnā havā
aah dil meñ ārzū-e-zaḳhm-e-kārī rah ga.ī",bahadur-shah-zafar
"aur to ġham-ḳhvār saare kar chuke ġham-ḳhvārgī
ab faqat hai ek ġham kī ġham-gusārī rah ga.ī",bahadur-shah-zafar
"shikva ayyārī kā yāroñ se bajā hai ai 'zafar'
is zamāne meñ yahī hai rasm-e-yārī rah ga.ī",bahadur-shah-zafar
"ishq to mushkil hai ai dil kaun kahtā sahl hai
lek nādānī se apnī tū ne samjhā sahl hai",bahadur-shah-zafar
"gar khule dil kī girah tujh se to ham jāneñ tujhe
ai sabā ġhunche kā uqda khol denā sahl hai",bahadur-shah-zafar
"hamdamo dil ke lagāne meñ kaho lagtā hai kyā
par chhuḌānā is kā mushkil hai lagānā sahl hai",bahadur-shah-zafar
"garche mushkil hai bahut merā ilāj-e-dard-e-dil
par jo tū chāhe to ai rashk-e-masīhā sahl hai",bahadur-shah-zafar
"hai bahut dushvār marnā ye sunā karte the ham
par judā.ī meñ tirī ham ne jo dekhā sahl hai",bahadur-shah-zafar
"sham.a ne jal kar jalāyā bazm meñ parvāne ko
bin jale apne jalānā kyā kisī kā sahl hai",bahadur-shah-zafar
"ishq kā rasta sarāsar hai dam-e-shamshīr par
bul-havas is raah meñ rakhnā qadam kyā sahl hai",bahadur-shah-zafar
"ai 'zafar' kuchh ho sake to fikr kar uqbā kā tū
kar na duniyā kā taraddud kār-e-duniyā sahl hai",bahadur-shah-zafar
"itnā na apne jaame se bāhar nikal ke chal
duniyā hai chal-chalāv kā rasta sambhal ke chal",bahadur-shah-zafar
"kam-zarf pur-ġhurūr zarā apnā zarf dekh
mānind josh-e-ġham na ziyāda ubal ke chal",bahadur-shah-zafar
"fursat hai ik sadā kī yahāñ soz-e-dil ke saath
us par sapand-vār na itnā uchhal ke chal",bahadur-shah-zafar
"ye ġhol-vash haiñ in ko samajh tū na rahnumā
saa.e se bach ke ahl-e-fareb-o-daġhal ke chal",bahadur-shah-zafar
"auroñ ke bal pe bal na kar itnā na chal nikal
bal hai to bal ke bal pe tū kuchh apne bal ke chal",bahadur-shah-zafar
"insāñ ko kal kā putlā banāyā hai us ne aap
aur aap hī vo kahtā hai putle ko kal ke chal",bahadur-shah-zafar
"phir āñkheñ bhī to diiñ haiñ ki rakh dekh kar qadam
kahtā hai kaun tujh ko na chal chal sambhal ke chal",bahadur-shah-zafar
"hai turfa amn-gāh nihāñ-ḳhāna-e-adam
āñkhoñ ke rū-ba-rū se tū logoñ ke Tal ke chal",bahadur-shah-zafar
"kyā chal sakegā ham se ki pahchānte haiñ ham
tū laakh apnī chaal ko zālim badal ke chal",bahadur-shah-zafar
"hai sham.a sar ke bal jo mohabbat meñ garm ho
parvāna apne dil se ye kahtā hai jal ke chal",bahadur-shah-zafar
"bulbul ke hosh nik.hat-e-gul kī tarah uḌā
gulshan meñ mere saath zarā itr mal ke chal",bahadur-shah-zafar
"gar qasd sū-e-dil hai tirā ai nigāh-e-yār
do-chār tiir paik se aage ajal ke chal",bahadur-shah-zafar
"jo imtihān-e-tab.a kare apnā ai 'zafar'
to kah do us ko taur pe tū is ġhazal ke chal",bahadur-shah-zafar
"jab kabhī dariyā meñ hote saya-afgan aap haiñ
fils-e-māhī ko batāte māh-e-raushan aap haiñ",bahadur-shah-zafar
"siite haiñ sozan se chāk-e-sīna kyā ai chārasāz
ḳhār-e-ġham siine meñ apne misl-e-sozan aap haiñ",bahadur-shah-zafar
"pyaar se kar ke hamā.il ġhair kī gardan meñ haath
mārte teġh-e-sitam se mujh ko gardan aap haiñ",bahadur-shah-zafar
"khīñch kar āñkhoñ meñ apnī surma-e-dumbāla-dār
karte paidā sehr se nargis meñ sosan aap haiñ",bahadur-shah-zafar
"dekh kar sahrā meñ mujh ko pahle ghabrāyā thā qais
phir jo pahchānā to bolā hazrat-e-man aap haiñ",bahadur-shah-zafar
"jī dhaḌaktā hai kahīñ tār-e-rag-e-gul chubh na jaa.e
sej par phūloñ kī karte qasd-e-ḳhuftan aap haiñ",bahadur-shah-zafar
"kyā mazā hai teġh-e-qātil meñ ki aksar said-e-ishq
aan kar us par ragaḌte apnī gardan aap haiñ",bahadur-shah-zafar
"mujh se tum kyā pūchhte ho kaise haiñ ham kyā kaheñ
jī hī jaane hai ki jaise mushfiq-e-man aap haiñ",bahadur-shah-zafar
"pur-ġhurūr o pur-takabbur pur-jafā o pur-sitam
pur-fareb o pur-daġhā pur-makr o pur-fan aap haiñ",bahadur-shah-zafar
"zulm-pesha zulm-sheva zulm-rān o zulm-dost
dushman-e-dil dushman-e-jāñ dushman-e-tan aap haiñ",bahadur-shah-zafar
"yakka-tāz o neza-bāz o arbada-jū tund-ḳhū
teġh-zan dashna-guzār o nāvak-afgan aap haiñ",bahadur-shah-zafar
"tasma-kash tarāz o ġhārat-gar tārāj-sāz
kāfir yaġhmā.ī o qazzāq rahzan aap haiñ",bahadur-shah-zafar
"fitna-jū bedād-gar saffāk o azlam kīna-var
garm-jañg o garm-qatl o garm-kushtan aap haiñ",bahadur-shah-zafar
"bad-mizāj o bad-dimāġh va bad-shi.ār o bad-sulūk
bad-tarīq o bad-zabāñ bad-ahd o bad-zan aap haiñ",bahadur-shah-zafar
"be-muravvat bevafā nā-mehrbāñ nā-āshnā
mere qātil mere hāsid mere dushman aap haiñ",bahadur-shah-zafar
"ai 'zafar' kyā pā-e-qātil ke hai bose kī havas
yuuñ jo bismil ho ke sargarm-e-tapīdan aap haiñ",bahadur-shah-zafar
"jab ki pahlū meñ hamāre but-e-ḳhud-kām na ho
girye se shām-o-sahar kyuuñ ki hameñ kaam na ho",bahadur-shah-zafar
"le gayā dil kā jo ārām hamāre yā rab
us dil-ārām ko mutlaq kabhī ārām na ho",bahadur-shah-zafar
"jis ko samjhe lab-e-pāñ-ḳhurda vo mālida-misī
mardumāñ dekhiyo phūlī vo kahīñ shaam na ho",bahadur-shah-zafar
"aaj tashrīf gulistāñ meñ vo mai-kash laayā
kaf-e-nargis pe dharā kyūñki bhalā jaam na ho",bahadur-shah-zafar
"kar mujhe qatl vahāñ ab ki na ho koī jahāñ
tā mirī jaañ tū kahīñ ḳhalq meñ badnām na ho",bahadur-shah-zafar
"dekh kar kholiyo tū kākul-e-pechāñ kī girah
ki mirā tā.ir-e-dil us ke tah-e-dām na ho",bahadur-shah-zafar
"bin tire ai but-e-ḳhud-kām ye dil ko hai ḳhatar
tere āshiq kā tamām aah kahīñ kaam na ho",bahadur-shah-zafar
"aaj har ek jo yaaro nazar aatā hai niDhāl
apnī abrū kī vo khīñche hue samsām na ho",bahadur-shah-zafar
"hai mire shoḳh kī bālīda vo kāfir āñkheñ
jis ke ham chashm zarā nargis-e-bādām na ho",bahadur-shah-zafar
"sub.h hotī hī nahīñ aur nahīñ kaTtī raat
ruḳh pe khole vo kahīñ zulf-e-siyāh-fām na ho",bahadur-shah-zafar
"ai 'zafar' charḳh pe ḳhurshīd jo yuuñ kāñpe hai
jalva-gar aaj kahīñ yaar lab-e-bām na ho",bahadur-shah-zafar
"jigar ke TukḌe hue jal ke dil kabāb huā
ye ishq jaan ko mere koī azaab huā",bahadur-shah-zafar
"kiyā jo qatl mujhe tum ne ḳhuub kaam kiyā
ki maiñ azaab se chhūTā tumheñ savāb huā",bahadur-shah-zafar
"kabhī to shefta us ne kahā kabhī shaidā
ġharaz ki roz nayā ik mujhe ḳhitāb huā",bahadur-shah-zafar
"piyūñ na rashk se ḳhuuñ kyūñki dam-ba-dam apnā
ki saath ġhair ke vo aaj ham-sharāb huā",bahadur-shah-zafar
"tumhāre lab ke lab-e-jām ne liye bose
lab apne kaaTā kiyā maiñ na kāmyāb huā",bahadur-shah-zafar
"galī galī tirī ḳhātir phirā ba-chashm-e-pur-āb
lagā ke tujh se dil apnā bahut ḳharāb huā",bahadur-shah-zafar
"tirī galī meñ bahā.e phire hai sail-e-sarishk
hamārā kāsa-e-sar kyā huā habāb huā",bahadur-shah-zafar
"javāb-e-ḳhat ke na likhne se ye huā mālūm
ki aaj se hameñ ai nāma-bar javāb huā",bahadur-shah-zafar
"mañgā.ī thī tirī tasvīr dil kī taskīñ ko
mujhe to dekhte hī aur iztirāb huā",bahadur-shah-zafar
"sitam tumhāre bahut aur din hisāb kā ek
mujhe hai soch ye hī kis tarah hisāb huā",bahadur-shah-zafar
"'zafar' badal ke radīf aur tū ġhazal vo sunā
ki jis kā tujh se har ik sher intiḳhāb huā",bahadur-shah-zafar
"kāfir tujhe allāh ne sūrat to parī dī
par haif tire dil meñ mohabbat na zarī dī",bahadur-shah-zafar
"dī tū ne mujhe saltanat-e-bahr-o-bar ai ishq
hoñToñ ko jo ḳhushkī mirī āñkhoñ ko tarī dī",bahadur-shah-zafar
"ḳhāl-e-lab-e-shīrīñ kā diyā bosa kab us ne
ik chaaT lagāne ko mire nīshkarī dī",bahadur-shah-zafar
"kāfir tire saudā-e-sar-e-zulf ne mujh ko
kyā kyā na pareshānī o āshufta-sarī dī",bahadur-shah-zafar
"mehnat se hai azmat ki zamāne meñ nagīñ ko
be-kāvish-e-sīna na kabhī nāmvarī dī",bahadur-shah-zafar
"sayyād ne dī ruḳhsat-e-parvāz par afsos
tū ne na ijāzat mujhe be-bāl-o-parī dī",bahadur-shah-zafar
"kahtā tirā kuchh soḳhta-jāñ lek ajal ne
fursat na use misl-e-charāġh-e-saharī dī",bahadur-shah-zafar
"qassam-e-azal ne na rakhā ham ko bhī mahrūm
garche na diyā koī hunar be-hunarī dī",bahadur-shah-zafar
"us chashm meñ hai surme kā dumbāla pur-āshob
kyuuñ haath meñ badmast ke bandūq bharī dī",bahadur-shah-zafar
"dil de ke kiyā ham ne tirī zulf kā saudā
ik aap balā apne liye mol ḳharīdī",bahadur-shah-zafar
"saaqī ne diyā kyā mujhe ik sāġhar-e-sarshār
goyā ki do aalam se 'zafar' be-ḳhabarī dī",bahadur-shah-zafar
"kareñge qasd ham jis dam tumhāre ghar meñ āveñge
jo hogī umr bhar kī raah to dam bhar meñ āveñge",bahadur-shah-zafar
"agar hāthoñ se us shīrīñ-adā ke zab.h hoñge ham
to sharbat ke se ghūñT āb-e-dam-e-ḳhanjar meñ āveñge",bahadur-shah-zafar
"yahī gar josh-e-girya hai to bah kar saath ashkoñ ke
hazāroñ pāra-e-dil mere chashm-e-tar meñ āveñge",bahadur-shah-zafar
"gar is qaid-e-balā se ab kī chhūTeñge to phir hargiz
na ham dām-e-fareb-e-shoḳh-e-ġhārat-gar meñ āveñge",bahadur-shah-zafar
"na jaate garche mar jaate jo ham mālūm kar jaate
ki itnā tañg jā kar kūcha-e-dilbar meñ āveñge",bahadur-shah-zafar
"garebāñ-chāk lākhoñ haath se us mehr-e-tal.at ke
ba-rañg-e-sub.h-e-mahshar arsa-e-mahshar meñ āveñge",bahadur-shah-zafar
"jo sargardānī apnī tere dīvāne dikhā.eñge
to phir kyā kyā bagūle dasht ke chakkar meñ āveñge",bahadur-shah-zafar
"'zafar' apnā karishma gar dikhāyā chashm-e-sāqī ne
tamāshe jām-e-jam ke sab nazar sāġhar meñ āveñge",bahadur-shah-zafar
"ḳhvāh kar insāf zālim ḳhvāh kar bedād tū
par jo fariyādī haiñ un kī sun to le fariyād tū",bahadur-shah-zafar
"dam-ba-dam bharte haiñ ham terī havā-ḳhvāhī kā dam
kar na bad-ḳhūoñ ke kahne se hameñ barbād tū",bahadur-shah-zafar
"kyā gunah kyā jurm kyā taqsīr merī kyā ḳhatā
ban gayā jo is tarah haq meñ mire jallād tū",bahadur-shah-zafar
"qaid se terī kahāñ jā.eñge ham be-bāl-o-par
kyuuñ qafas meñ tañg kartā hai hameñ sayyād tū",bahadur-shah-zafar
"dil ko dil se raah hai to jis tarah se ham tujhe
yaad karte haiñ kare yuuñ hī hameñ bhī yaad tū",bahadur-shah-zafar
"dil tirā faulād ho to aap ho ā.īna-vār
saaf yak-bārī sune merī agar rūdād tū",bahadur-shah-zafar
"shaad o ḳhurram ek aalam ko kiyā us ne 'zafar'
par sabab kyā hai ki hai ranjīda o nāshād tū",bahadur-shah-zafar
"kyā kahūñ dil mā.il-e-zulf-e-dotā kyūñkar huā
ye bhalā chañgā giraftār-e-balā kyūñkar huā",bahadur-shah-zafar
"jin ko mehrāb-e-ibādat ho ḳham-e-abrū-e-yār
un kā kaabe meñ kaho sajda adā kyūñkar huā",bahadur-shah-zafar
"dīda-e-hairāñ hamārā thā tumhāre zer-e-pā
ham ko hairat hai ki paidā naqsh-e-pā kyūñkar huā",bahadur-shah-zafar
"nāma-bar ḳhat de ke us nau-ḳhat ko tū ne kyā kahā
kyā ḳhatā tujh se huī aur vo ḳhafā kyūñkar huā",bahadur-shah-zafar
"ḳhāksārī kyā ajab khove agar dil kā ġhubār
ḳhaak se dekho ki ā.īna safā kyūñkar huā",bahadur-shah-zafar
"jin ko yaktā.ī kā da.avā thā vo misl-e-ā.īna
un ko hairat hai ki paidā dūsrā kyūñkar huā",bahadur-shah-zafar
"tere dāñtoñ ke tasavvur se na thā gar āb-dār
jo bahā aañsū vo durr-e-be-bahā kyūñkar huā",bahadur-shah-zafar
"jo na honā thā huā ham par tumhāre ishq meñ
tum ne itnā bhī na pūchhā kyā huā kyūñkar huā",bahadur-shah-zafar
"vo to hai nā-āshnā mash.hūr aalam meñ 'zafar'
par ḳhudā jaane vo tujh se āshnā kyūñkar huā",bahadur-shah-zafar
"kyā kuchh na kiyā aur haiñ kyā kuchh nahīñ karte
kuchh karte haiñ aisā ba-ḳhudā kuchh nahīñ karte",bahadur-shah-zafar
"apne maraz-e-ġham kā hakīm aur koī hai
ham aur tabīboñ kī davā kuchh nahīñ karte",bahadur-shah-zafar
"mālūm nahīñ ham se hijāb un ko hai kaisā
auroñ se to vo sharm o hayā kuchh nahīñ karte",bahadur-shah-zafar
"go karte haiñ zāhir ko safā ahl-e-kudūrat
par dil ko nahīñ karte safā kuchh nahīñ karte",bahadur-shah-zafar
"vo dilbarī ab tak mirī kuchh karte haiñ lekin
tāsīr tire naale dilā kuchh nahīñ karte",bahadur-shah-zafar
"dil ham ne diyā thā tujhe ummīd-e-vafā par
tum ham se nahīñ karte vafā kuchh nahīñ karte",bahadur-shah-zafar
"karte haiñ vo is tarah 'zafar' dil pe jafā.eñ
zāhir meñ ye jaano ki jafā kuchh nahīñ karte",bahadur-shah-zafar
"kyūñkar na ḳhāksār raheñ ahl-e-kīñ se duur
dekho zamīñ falak se falak hai zamīñ se duur",bahadur-shah-zafar
"parvāna vasl-e-sham.a pe detā hai apnī jaañ
kyūñkar rahe dil us ke ruḳh-e-ātishīñ se duur",bahadur-shah-zafar
"mazmūn-e-vasl-o-hijr jo naame meñ hai raqam
hai harf bhī kahīñ se mile aur kahīñ se duur",bahadur-shah-zafar
"go tīr-e-be-gumāñ hai mire paas par abhī
jaa.e nikal ke sīna-e-charḳh-e-barīñ se duur",bahadur-shah-zafar
"vo kaun hai ki jaate nahīñ aap jis ke paas
lekin hamesha bhāgte ho tum hamīñ se duur",bahadur-shah-zafar
"hairān huuñ ki us ke muqābil ho ā.īna
jo pur-ġhurūr khiñchtā hai māh-e-mubīñ se duur",bahadur-shah-zafar
"yaañ tak adū kā paas hai un ko ki bazm meñ
vo baiThte bhī haiñ to mire ham-nashīñ se duur",bahadur-shah-zafar
"manzūr ho jo diid tujhe dil kī aañkh se
pahuñche tirī nazar nigah-e-dūr-bīñ se duur",bahadur-shah-zafar
"duniyā-e-dūñ kī de na mohabbat ḳhudā 'zafar'
insāñ ko pheñk de hai ye īmān o diiñ se duur",bahadur-shah-zafar
"kyūñki ham duniyā meñ aa.e kuchh sabab khultā nahīñ
ik sabab kyā bhed vaañ kā sab kā sab khultā nahīñ",bahadur-shah-zafar
"pūchhtā hai haal bhī gar vo to maare sharm ke
ġhuncha-e-tasvīr ke mānind lab khultā nahīñ",bahadur-shah-zafar
"shāhid-e-maqsūd tak pahuñcheñge kyūñkar dekhiye
band hai bāb-e-tamannā hai ġhazab khultā nahīñ",bahadur-shah-zafar
"band hai jis ḳhāna-e-zindāñ meñ dīvāna terā
us kā darvāza parī-rū roz o shab khultā nahīñ",bahadur-shah-zafar
"dil hai ye ġhuncha nahīñ hai is kā uqda ai sabā
kholne kā jab talak aave na Dhab khultā nahīñ",bahadur-shah-zafar
"ishq ne jin ko kiyā ḳhātir-girafta un kā dil
laakh hove garche sāmān-e-tarab khultā nahīñ",bahadur-shah-zafar
"kis tarah mālūm hove us ke dil kā mudda.ā
mujh se bātoñ meñ 'zafar' vo ġhuncha-lab khultā nahīñ",bahadur-shah-zafar
"lagtā nahīñ hai dil mirā ujḌe dayār meñ
kis kī banī hai ālam-e-nā-pā.edār meñ",bahadur-shah-zafar
"in hasratoñ se kah do kahīñ aur jā baseñ
itnī jagah kahāñ hai dil-e-dāġh-dār meñ",bahadur-shah-zafar
"kāñToñ ko mat nikāl chaman se o bāġhbāñ
ye bhī guloñ ke saath pale haiñ bahār meñ",bahadur-shah-zafar
"bulbul ko bāġhbāñ se na sayyād se gila
qismat meñ qaid likkhī thī fasl-e-bahār meñ",bahadur-shah-zafar
"kitnā hai bad-nasīb 'zafar' dafn ke liye
do gaz zamīn bhī na milī kū-e-yār meñ",bahadur-shah-zafar
"maiñ huuñ aasī ki pur-ḳhatā kuchh huuñ
terā banda huuñ ai ḳhudā kuchh huuñ",bahadur-shah-zafar
"juzv o kul ko nahīñ samajhtā maiñ
dil meñ thoḌā sā jāntā kuchh huuñ",bahadur-shah-zafar
"tujh se ulfat nibāhtā huuñ maiñ
bā-vafā huuñ ki bevafā kuchh huuñ",bahadur-shah-zafar
"jab se nā-āshnā huuñ maiñ sab se
tab kahīñ us se āshnā kuchh huuñ",bahadur-shah-zafar
"nashsha-e-ishq le uḌā hai mujhe
ab maze meñ uḌā rahā kuchh huuñ",bahadur-shah-zafar
"ḳhvāb merā hai ain bedārī
maiñ to us meñ bhī dekhtā kuchh huuñ",bahadur-shah-zafar
"garche kuchh bhī nahīñ huuñ maiñ lekin
us pe bhī kuchh na pūchho kyā kuchh huuñ",bahadur-shah-zafar
"samjhe vo apnā ḳhāksār mujhe
ḳhāk-e-rah huuñ ki ḳhāk-e-pā kuchh huuñ",bahadur-shah-zafar
"chashm-e-altāf faḳhr-e-dīñ se huuñ
ai 'zafar' kuchh se ho gayā kuchh huuñ",bahadur-shah-zafar
"mar ga.e ai vaah un kī nāz-bardārī meñ ham
dil ke hāthoñ se paḌe kaisī giraftārī meñ ham",bahadur-shah-zafar
"sab pe raushan hai hamārī sozish-e-dil bazm meñ
sham.a saañ jalte haiñ apnī garm-bāzārī meñ ham",bahadur-shah-zafar
"yaad meñ hai tere dam kī āmad-o-shud pur-ḳhayāl
be-ḳhabar sab se haiñ is dam kī ḳhabardārī meñ ham",bahadur-shah-zafar
"jab hañsāyā gardish-e-gardūñ ne ham ko shakl-e-gul
misl-e-shabnam haiñ hamesha girya o zaarī meñ ham",bahadur-shah-zafar
"chashm o dil biinā hai apne roz o shab ai mardumāñ
garche sote haiñ ba-zāhir par haiñ bedārī meñ ham",bahadur-shah-zafar
"dosh par raḳht-e-safar bāñdhe hai kyā ġhuncha sabā
dekhte haiñ sab ko yaañ jaise ki tayyārī meñ ham",bahadur-shah-zafar
"kab talak be-dīd se yā rab rakheñ chashm-e-vafā
lag rahe haiñ aaj kal to dil kī ġham-ḳhvārī meñ ham",bahadur-shah-zafar
"dekh kar ā.īna kyā kahtā hai yaaro ab vo shoḳh
maah se sad chand behtar haiñ adā-dārī meñ ham",bahadur-shah-zafar
"ai 'zafar' likh tū ġhazal bahr o qavāfī pher kar
ḳhāma-e-dur-rez se haiñ ab guhar-bārī meñ ham",bahadur-shah-zafar
"mohabbat chāhiye bāham hameñ bhī ho tumheñ bhī ho
ḳhushī ho is meñ yā ho ġham hameñ bhī ho tumheñ bhī ho",bahadur-shah-zafar
"ġhanīmat tum ise samjho ki is ḳhum-ḳhāne meñ yaaro
nasīb ik-dam dil-e-ḳhurram hameñ bhī ho tumheñ bhī ho",bahadur-shah-zafar
"dilāo hazrat-e-dil tum na yād-e-ḳhat-e-sabz us kā
kahīñ aisā na ho ye sam hameñ bhī ho tumheñ bhī ho",bahadur-shah-zafar
"hamesha chāhtā hai dil ki mil kar kiije mai-noshī
mayassar jām-e-mai-e-jam-jam hameñ bhī ho tumheñ bhī ho",bahadur-shah-zafar
"ham apnā ishq chamkā.eñ tum apnā husn chamkāo
ki hairāñ dekh kar aalam hameñ bhī ho tumheñ bhī ho",bahadur-shah-zafar
"rahe hirs-o-havā daa.im azīzo saath jab apne
na kyūñkar fikr-e-besh-o-kam hameñ bhī ho tumheñ bhī ho",bahadur-shah-zafar
"'zafar' se kahtā hai majnūñ kahīñ dard-e-dil mahzūñ
jo ġham se fursat ab ik dam hameñ bhī ho tumheñ bhī ho",bahadur-shah-zafar
"na daa.im ġham hai ne ishrat kabhī yuuñ hai kabhī vuuñ hai
tabaddul yaañ hai har saa.at kabhī yuuñ hai kabhī vuuñ hai",bahadur-shah-zafar
"garebāñ-chāk huuñ gaahe uḌātā ḳhaak huuñ gaahe
liye phirtī mujhe vahshat kabhī yuuñ hai kabhī vuuñ hai",bahadur-shah-zafar
"abhī haiñ vo mire hamdam abhī ho jā.eñge dushman
nahīñ ik vaz.a par sohbat kabhī yuuñ hai kabhī vuuñ hai",bahadur-shah-zafar
"jo shakl-e-shīsha giryāñ huuñ to misl-e-jām ḳhandāñ huuñ
yahī hai yaañ kī kaifiyyat kabhī yuuñ hai kabhī vuuñ hai",bahadur-shah-zafar
"kisī vaqt ashk haiñ jaarī kisī vaqt aah aur zaarī
ġharaz hāl-e-ġham-e-furqat kabhī yuuñ hai kabhī vuuñ hai",bahadur-shah-zafar
"koī din hai bahār-e-gul phir āḳhir hai ḳhizāñ bilkul
chaman hai manzil-e-ibrat kabhī yuuñ hai kabhī vuuñ hai",bahadur-shah-zafar
"'zafar' ik baat par daa.im vo hove kis tarah qaa.im
jo apnī phertā niyyat kabhī yuuñ hai kabhī vuuñ hai",bahadur-shah-zafar
"na do dushnām ham ko itnī bad-ḳhūī se kyā hāsil
tumheñ denā hī hogā bosa ḳham-rūī se kyā hāsil",bahadur-shah-zafar
"dil-āzārī ne terī kar diyā bilkul mujhe be-dil
na kar ab merī dil-jūī ki dil-jūī se kyā hāsil",bahadur-shah-zafar
"na jab tak chaak ho dil phāñs kab dil kī nikaltī hai
jahāñ ho kaam ḳhanjar kā vahāñ suuī se kyā hāsil",bahadur-shah-zafar
"burā.ī yā bhalā.ī go hai apne vāste lekin
kisī ko kyuuñ kaheñ ham bad ki bad-gūī se kyā hāsil",bahadur-shah-zafar
"na kar fikr-e-ḳhizāb ai shaiḳh tū piirī meñ jaane de
javāñ honā nahīñ mumkin siyah-rūī se kyā hāsil",bahadur-shah-zafar
"chaḌhā.e āstīñ ḳhanjar-ba-kaf vo yuuñ jo phirtā hai
use kyā jaane hai us arbada-jūī se kyā hāsil",bahadur-shah-zafar
"abas pamba na rakh dāġh-e-dil-e-sozāñ pe tū mere
ki añgāre pe hogā chāragar ruuī se kyā hāsil",bahadur-shah-zafar
"shamīm-e-zulf ho us kī to ho farhat mire dil ko
sabā hovegā mushk-chīñ kī ḳhushbūī se kyā hāsil",bahadur-shah-zafar
"na hove jab talak insāñ ko dil se mel-e-yak-jānib
'zafar' logoñ ke dikhlāne ko yaksūī se kyā hāsil",bahadur-shah-zafar
"na durveshoñ kā ḳhirqa chāhiye na tāj-e-shāhānā
mujhe to hosh de itnā rahūñ maiñ tujh pe dīvānā",bahadur-shah-zafar
"kitāboñ meñ dharā hai kyā bahut likh likh ke dho Dālīñ
hamāre dil pe naqsh-e-kal-hajr hai terā farmānā",bahadur-shah-zafar
"ġhanīmat jaan jo dam guzre kaifiyat se gulshan meñ
diye jā sāqī-e-paimāñ-shikan bhar bhar ke paimānā",bahadur-shah-zafar
"na dekhā vo kahīñ jalva jo dekhā ḳhāna-e-dil meñ
bahut masjid meñ sar maarā bahut sā DhūñDā but-ḳhānā",bahadur-shah-zafar
"kuchh aisā ho ki jis se manzil-e-maqsūd ko pahuñchūñ
tarīq-e-pārsā.ī hove yā ho rāh-e-rindānā",bahadur-shah-zafar
"ye saarī āmad-o-shud hai nafas kī āmad-o-shud par
isī tak aanā jaanā hai na phir jaanā na phir aanā",bahadur-shah-zafar
"'zafar' vo zāhid-e-bedard kī hū-haq se behtar hai
kare gar rind dard-e-dil se hāv-hū-e-mastānā",bahadur-shah-zafar
"na us kā bhed yaarī se na ayyārī se haath aayā
ḳhudā āgāh hai dil kī ḳhabardārī se haath aayā",bahadur-shah-zafar
"na hoñ jin ke Thikāne hosh vo manzil ko kyā pahuñche
ki rasta haath aayā jis kī hushyārī se haath aayā",bahadur-shah-zafar
"huā haq meñ hamāre kyuuñ sitamgar āsmāñ itnā
koī pūchhe ki zālim kyā sitamgārī se haath aayā",bahadur-shah-zafar
"agarche māl-e-duniyā haath bhī aayā harīsoñ ke
to dekhā ham ne kis kis zillat-o-ḳhvārī se haath aayā",bahadur-shah-zafar
"na kar zālim dil-āzārī jo ye dil manzūr hai lenā
kisī kā dil jo haath aayā to dildārī se haath aayā",bahadur-shah-zafar
"agarche ḳhāksārī kīmiyā kā sahl nusḳha hai
va-lekin haath aayā jis ke dushvārī se haath aayā",bahadur-shah-zafar
"huī hargiz na tere chashm ke bīmār ko sehhat
na jab tak zahr tere ḳhatt-e-zañgārī se haath aayā",bahadur-shah-zafar
"koī ye vahshi-e-ram-dīda tere haath aayā thā
par ai sayyād-vash dil kī giraftārī se haath aayā",bahadur-shah-zafar
"'zafar' jo do jahāñ meñ gauhar-e-maqsūd thā apnā
janāb-e-faḳhr-e-dīñ kī vo madad-gārī se haath aayā",bahadur-shah-zafar
"nahīñ ishq meñ is kā to ranj hameñ ki qarār o shakeb zarā na rahā
ġham-e-ishq to apnā rafīq rahā koī aur balā se rahā na rahā",bahadur-shah-zafar
"diyā apnī ḳhudī ko jo ham ne uThā vo jo parda sā biich meñ thā na rahā
rahe parde meñ ab na vo parda-nashīñ koī dūsrā us ke sivā na rahā",bahadur-shah-zafar
"na thī haal kī jab hameñ ḳhabar rahe dekhte auroñ ke aib o hunar
paḌī apnī burā.iyoñ par jo nazar to nigāh meñ koī burā na rahā",bahadur-shah-zafar
"tire ruḳh ke ḳhayāl meñ kaun se din uThe mujh pe na fitna-e-roz-e-jazā
tirī zulf ke dhyān meñ kaun sī shab mire sar pe hujūm-e-balā na rahā",bahadur-shah-zafar
"hameñ sāġhar-e-bāda ke dene meñ ab kare der jo saaqī to haa.e ġhazab
ki ye ahd-e-nashāt ye daur-e-tarab na rahegā jahāñ meñ sadā na rahā",bahadur-shah-zafar
"ka.ī roz meñ aaj vo mehr-liqā huā mere jo sāmne jalva-numā
mujhe sabr o qarār zarā na rahā use pās-e-hijāb-o-hayā na rahā",bahadur-shah-zafar
"tire ḳhanjar o teġh kī āb-e-ravāñ huī jab ki sabīl-e-sitam-zadgāñ
ga.e kitne hī qāfile ḳhushk-zabāñ koī tishna-e-āb-e-baqā na rahā",bahadur-shah-zafar
"mujhe saaf batā.e nigār agar to ye pūchhūñ maiñ ro ro ke ḳhūn-e-jigar
male paañv se kis ke haiñ dīda-e-tar kaf-e-pā pe jo rañg-e-hinā na rahā",bahadur-shah-zafar
"use chāhā thā maiñ ne ki rok rakhūñ mirī jaan bhī jaa.e to jaane na duuñ
kiye laakh fareb karoḌ fusūñ na rahā na rahā na rahā na rahā",bahadur-shah-zafar
"lage yuuñ to hazāroñ hī tīr-e-sitam ki taḌapte rahe paḌe ḳhaak pe ham
vale naaz o karishma kī teġh-e-do-dam lagī aisī ki tasma lagā na rahā",bahadur-shah-zafar
"'zafar' aadmī us ko na jāniyegā vo ho kaisā hī sāhab-e-fahm-o-zakā
jise aish meñ yād-e-ḳhudā na rahī jise taish meñ ḳhauf-e-ḳhudā na rahā",bahadur-shah-zafar
"nibāh baat kā us hīla-gar se kuchh na huā
idhar se kyā na huā par udhar se kuchh na huā",bahadur-shah-zafar
"javāb-e-sāf to laatā agar na laatā ḳhat
likhā nasīb kā jo nāma-bar se kuchh na huā",bahadur-shah-zafar
"hamesha fitne hī barpā kiye mire sar par
huā ye aur to us fitna-gar se kuchh na huā",bahadur-shah-zafar
"balā se girya-e-shab tū hī kuchh asar kartā
agarche ishq meñ āh-e-sahar se kuchh na huā",bahadur-shah-zafar
"jalā jalā ke kiyā sham.a saañ tamām mujhe
bas aur to mujhe soz-e-jigar se kuchh na huā",bahadur-shah-zafar
"rahīñ adū se vahī garm-joshiyāñ us kī
is āh-e-sard aur is chashm-e-tar se kuchh na huā",bahadur-shah-zafar
"uThāyā ishq meñ kyā kyā na dard-e-sar maiñ ne
husūl par mujhe us dard-e-sar se kuchh na huā",bahadur-shah-zafar
"shab-e-visāl meñ bhī merī jaan ko ārām
azīzo dard-e-judā.ī ke Dar se kuchh na huā",bahadur-shah-zafar
"na dūñgā dil use maiñ ye hamesha kahtā thā
vo aaj le hī gayā aur 'zafar' se kuchh na huā",bahadur-shah-zafar
"paan khā kar surma kī tahrīr phir khīñchī to kyā
jab mirā ḳhuuñ ho chukā shamshīr phir khīñchī to kyā",bahadur-shah-zafar
"ai muhavvis jab ki zar tere nasīboñ meñ nahīñ
tū ne mehnat bhī pai-e-iksīr phir khīñchī to kyā",bahadur-shah-zafar
"gar khiñche siine se nāvak ruuh tū qālib se khīñch
ai ajal jab khiñch gayā vo tiir phir khīñchī to kyā",bahadur-shah-zafar
"khīñchtā thā paañv merā pahle hī zanjīr se
ai junūñ tū ne mirī zanjīr phir khīñchī to kyā",bahadur-shah-zafar
"daar hī par us ne khīñchā jab sar-e-bāzār-e-ishq
laash bhī merī pai-e-tashhīr phir khīñchī to kyā",bahadur-shah-zafar
"khīñch ab naala koī aisā ki ho us ko asar
tū ne ai dil āh-e-pur-tāsīr phir khīñchī to kyā",bahadur-shah-zafar
"chāhiye us kā tasavvur hī se naqsha khīñchnā
dekh kar tasvīr ko tasvīr phir khīñchī to kyā",bahadur-shah-zafar
"khīñch le avval hī se dil kī inān-e-iḳhtiyār
tū ne gar ai āshiq-e-dil-gīr phir khīñchī to kyā",bahadur-shah-zafar
"kyā huā aage uThā.e gar 'zafar' ehsān-e-aql
aur agar ab minnat-e-tadbīr phir khīñchī to kyā",bahadur-shah-zafar
"qārūñ uThā ke sar pe sunā ganj le chalā
duniyā se kyā baḳhīl ba-juz rañj le chalā",bahadur-shah-zafar
"minnat thī bosa-e-lab-e-shīrīñ ki dil mirā
mujh ko sū-e-mazār-e-shakar ganj le chalā",bahadur-shah-zafar
"saaqī sambhāltā hai to jaldī mujhe sambhāl
varna uḌā ke paañ nasha-e-banj le chalā",bahadur-shah-zafar
"dauḌā ke haath chhātī pe ham un kī yuuñ phire
jaise koī chor aa ke ho nāranj le chalā",bahadur-shah-zafar
"chausar kā lutf ye hai ki jis vaqt po paḌe
ham bar-chahār bole to bar-panj le chalā",bahadur-shah-zafar
"jis dam 'zafar' ne paḌh ke ġhazal haath se rakhī
āñkhoñ pe rakh har ek suḳhan-sanj le chalā",bahadur-shah-zafar
"ruḳh jo zer-e-sumbul-e-pur-pech-o-tāb aa jā.egā
phir ke burj-e-sumbule meñ āftāb aa jā.egā",bahadur-shah-zafar
"terā ehsāñ hogā qāsid gar shitāb aa jā.egā
sabr mujh ko dekh kar ḳhat kā javāb aa jā.egā",bahadur-shah-zafar
"ho na betāb itnā gar us kā itaab aa jā.egā
tū ġhazab meñ ai dil-e-ḳhāna-ḳharāb aa jā.egā",bahadur-shah-zafar
"is qadar ronā nahīñ behtar bas ab ashkoñ ko rok
varna tūfāñ dekh ai chashm-e-pur-āb aa jā.egā",bahadur-shah-zafar
"pesh hovegā agar tere gunāhoñ kā hisāb
tañg zālim arsa-e-roz-e-hisāb aa jā.egā",bahadur-shah-zafar
"dekh kar dast-e-sitam meñ terī teġh-e-ābdār
mere har zaḳhm-e-jigar ke muñh meñ aab aa jā.egā",bahadur-shah-zafar
"apnī chashm-e-mast kī gardish na ai saaqī dikhā
dekh chakkar meñ abhī jām-e-sharāb aa jā.egā",bahadur-shah-zafar
"ḳhuub hogā haañ jo siine se nikal jā.egā tū
chain mujh ko ai dil-e-pur-iztirāb aa jā.egā",bahadur-shah-zafar
"ai 'zafar' uTh jā.egā jab parda-e-sharm-o-hijāb
sāmne vo yaar mere be-hijāb aa jā.egā",bahadur-shah-zafar
"sab rañg meñ us gul kī mire shaan hai maujūd
ġhāfil tū zarā dekh vo har aan hai maujūd",bahadur-shah-zafar
"har taar kā dāman ke mire kar ke tabarruk
sar-basta har ik ḳhār-e-bayābān hai maujūd",bahadur-shah-zafar
"uryāni-e-tan hai ye ba-az-ḳhil.at-e-shāhī
ham ko ye tire ishq meñ sāmān hai maujūd",bahadur-shah-zafar
"kis tarah lagāve koī dāmāñ ko tire haath
hone ko tū ab dast-o-garebān hai maujūd",bahadur-shah-zafar
"letā hī rahā raat tire ruḳh kī balā.eñ
tū pūchh le ye zulf-e-pareshān hai maujūd",bahadur-shah-zafar
"tum chashm-e-haqīqat se agar aap ko dekho
ā.īna-e-haq meñ dil-e-insān hai maujūd",bahadur-shah-zafar
"kahtā hai 'zafar' haiñ ye suḳhan aage sabhoñ ke
jo koī yahāñ sāhib-e-irfān hai maujūd",bahadur-shah-zafar
"shāne kī har zabāñ se sune koī lāf-e-zulf
chīre hai siina raat ko ye mū-shigāf-e-zulf",bahadur-shah-zafar
"jis tarah se ki kaabe pe hai poshish-e-siyāh
is tarah is sanam ke hai ruḳh par ġhilāf-e-zulf",bahadur-shah-zafar
"barham hai is qadar jo mire dil se zulf-e-yār
shāmat-zada ne kyā kiyā aisā ḳhilāf-e-zulf",bahadur-shah-zafar
"matlab na kufr o diiñ se na dair o haram se kaam
kartā hai dil tavāf-e-izār o tavāf-e-zulf",bahadur-shah-zafar
"nāf-e-ġhazāl-e-chīñ hai ki hai nāfa-e-tatār
kyūñkar kahūñ ki hai girah-e-zulf nāf-e-zulf",bahadur-shah-zafar
"aapas meñ aaj dast-o-garebāñ hai roz o shab
ai mehr-vash zarī kā nahīñ mū-e-bāf-e-zulf",bahadur-shah-zafar
"kahtā hai koī jiim koī laam zulf ko
kahtā huuñ maiñ 'zafar' ki musattah hai kāf-e-zulf",bahadur-shah-zafar
"shamshīr-e-barhana maañg ġhazab bāloñ kī mahak phir vaisī hī
juuḌe kī guñdhāvaT qahr-e-ḳhudā bāloñ kī mahak phir vaisī hī",bahadur-shah-zafar
"āñkheñ haiñ kaTorā sī vo sitam gardan hai surāhī-dār ġhazab
aur usī meñ sharāb-e-surḳhi-e-pāñ rakhtī hai jhalak phir vaisī hī",bahadur-shah-zafar
"har baat meñ us kī garmī hai har naaz meñ us ke shoḳhī hai
qāmat hai qayāmat chaal parī chalne meñ phaḌak phir vaisī hī",bahadur-shah-zafar
"gar rañg bhabūkā ātish hai aur biinī shola-e-sarkash hai
to bijlī sī kauñde hai parī aariz kī chamak phir vaisī hī",bahadur-shah-zafar
"nau-ḳhez kucheñ do ġhuncha haiñ hai narm shikam ik ḳhirman-e-gul
bārīk kamar jo shāḳh-e-gul rakhtī hai lachak phir vaisī hī",bahadur-shah-zafar
"hai naaf koī girdāb-e-balā aur gol surīñ rāneñ haiñ safā
hai saaq bilorīñ sham-e-ziyā paañv kī kafak phir vaisī hī",bahadur-shah-zafar
"mahram hai habāb-e-āb-e-ravāñ sūraj kī kiran hai us pe lipaT
jaalī kī kurtī hai vo balā goTe kī dhanak phir vaisī hī",bahadur-shah-zafar
"vo gaa.e to aafat laa.e hai har taal meñ leve jaan nikāl
naach us kā uThā.e sau fitne ghuñgrū kī jhanak phir vaisī hī",bahadur-shah-zafar
"har baat pe ham se vo jo 'zafar' kartā hai lagāvaT muddat se
aur us kī chāhat rakhte haiñ ham aaj talak phir vaisī hī",bahadur-shah-zafar
"tufta-jānoñ kā ilaaj ai ahl-e-dānish aur hai
ishq kī ātish balā hai us kī sozish aur hai",bahadur-shah-zafar
"kyuuñ na vahshat meñ chubhe har mū ba-shakl-e-nīsh-tez
ḳhār-e-ġham kī tere dīvāne kī kāvish aur hai",bahadur-shah-zafar
"mutribo bā-sāz aao tum hamārī bazm meñ
sāz-o-sāmāñ se tumhārī itnī sāzish aur hai",bahadur-shah-zafar
"thūktā bhī duḳhtar-e-raz par nahīñ mast-e-alast
jo ki hai us fāhisha par ġhash vo fāhish aur hai",bahadur-shah-zafar
"taab kyā ham-tāb hove us se ḳhurshīd-e-falak
āftāb-e-dāġh-e-dil kī apne tābish aur hai",bahadur-shah-zafar
"sab miTā deñ dil se haiñ jitnī ki us meñ ḳhvāhisheñ
gar hameñ mālūm ho kuchh us kī ḳhvāhish aur hai",bahadur-shah-zafar
"abr mat ham-chashm honā chashm-e-dariyā-bār se
terī bārish aur hai aur us kī bārish aur hai",bahadur-shah-zafar
"hai to gardish charḳh kī bhī fitna-añgezī meñ taaq
terī chashm-e-fitna-zā kī lek gardish aur hai",bahadur-shah-zafar
"but-parastī jis se hove haq-parastī ai 'zafar'
kyā kahūñ tujh se ki vo tarz-e-parastish aur hai",bahadur-shah-zafar
"TukḌe nahīñ haiñ āñsuoñ meñ dil ke chaar pāñch
surḳhāb baiThe paanī meñ haiñ mil ke chaar pāñch",bahadur-shah-zafar
"muñh khole haiñ ye zaḳhm jo bismil ke chaar pāñch
phir leñge bose ḳhanjar-e-qātil ke chaar pāñch",bahadur-shah-zafar
"kahne haiñ matlab un se hameñ dil ke chaar pāñch
kyā kahiye ek muñh haiñ vahāñ mil ke chaar pāñch",bahadur-shah-zafar
"dariyā meñ gir paḌā jo mirā ashk ek garm
but-ḳhāne lab pe ho ga.e sāhil ke chaar pāñch",bahadur-shah-zafar
"do-chār lāshe ab bhī paḌe tere dar pe haiñ
aur aage dab chuke haiñ tale gil ke chaar pāñch",bahadur-shah-zafar
"rāheñ haiñ do majāz o haqīqat hai jin kā naam
raste nahīñ haiñ ishq kī manzil ke chaar pāñch",bahadur-shah-zafar
"ranj o taab musībat o ġham yaas o dard o daaġh
aah o fuġhāñ rafīq haiñ ye dil ke chaar pāñch",bahadur-shah-zafar
"do tiin jhaTke duuñ juuñ hī vahshat ke zor meñ
zindāñ meñ TukḌe hoveñ salāsil ke chaar pāñch",bahadur-shah-zafar
"farhād o qais o vāmiq o azrā the chaar dost
ab ham bhī aa mile to hue mil ke chaar pāñch",bahadur-shah-zafar
"naaz o adā o ġhamza nigah panja-e-mizha
māreñ haiñ ek dil ko ye pil pil ke chaar pāñch",bahadur-shah-zafar
"iimā hai ye ki deveñge nau din ke baad dil
likh bheje ḳhat meñ sher jo be-dil ke chaar pāñch",bahadur-shah-zafar
"hiire ke nau-ratan nahīñ tere hue haiñ jamā
ye chāñdnī ke phuul magar khil ke chaar pāñch",bahadur-shah-zafar
"mīnā-e-nuh-falak hai kahāñ bāda-e-nashāt
shīshe haiñ ye to zahr-e-halāhal ke chaar pāñch",bahadur-shah-zafar
"nāḳhun kareñ haiñ zaḳhmoñ ko do do milā ke ek
the aaTh das so ho ga.e ab chhil ke chaar pāñch",bahadur-shah-zafar
"gar anjum-e-falak se bhī tādād kījiye
nikleñ ziyāda daaġh mire dil ke chaar pāñch",bahadur-shah-zafar
"māreñ jo sar pe sil ko uThā kar qalaq se ham
das pāñch TukḌe sar ke hoñ aur sil ke chaar pāñch",bahadur-shah-zafar
"maan ai 'zafar' tū panj-tan o chār-yār ko
haiñ sadar-e-dīn kī yahī mahfil ke chaar pāñch",bahadur-shah-zafar
"vaañ irāda aaj us qātil ke dil meñ aur hai
aur yahāñ kuchh aarzū bismil ke dil meñ aur hai",bahadur-shah-zafar
"vasl kī Thahrāve zālim to kisī sūrat se aaj
varna Thahrī kuchh tire maa.il ke dil meñ aur hai",bahadur-shah-zafar
"hai hilāl o badr meñ ik nuur par jo raushnī
dil meñ nāqis ke hai vo kāmil ke dil meñ aur hai",bahadur-shah-zafar
"pahle to miltā hai dildārī se kyā kyā dilrubā
bāñdhtā mansūbe phir vo mil ke dil meñ aur hai",bahadur-shah-zafar
"hai mujhe bād-az-savāl-e-bosa ḳhvāhish vasl kī
ye tamannā ek is saa.il ke dil meñ aur hai",bahadur-shah-zafar
"go vo mahfil meñ na bolā pā ga.e chitvan se ham
aaj kuchh us raunaq-e-mahfil ke dil meñ aur hai",bahadur-shah-zafar
"yuuñ to hai vo hī dil-e-ālam ke dil meñ ai 'zafar'
us kā aalam mard-e-sāhab dil ke dil meñ aur hai",bahadur-shah-zafar
"vaañ rasā.ī nahīñ to phir kyā hai
ye judā.ī nahīñ to phir kyā hai",bahadur-shah-zafar
"ho mulāqāt to safā.ī se
aur safā.ī nahīñ to phir kyā hai",bahadur-shah-zafar
"dilrubā ko hai dilrubā.ī shart
dilrubā.ī nahīñ to phir kyā hai",bahadur-shah-zafar
"gila hotā hai āshnā.ī meñ
āshnā.ī nahīñ to phir kyā hai",bahadur-shah-zafar
"allāh allāh re un butoñ kā ġhurūr
ye ḳhudā.ī nahīñ to phir kyā hai",bahadur-shah-zafar
"maut aa.ī to Tal nahīñ saktī
aur aa.ī nahīñ to phir kyā hai",bahadur-shah-zafar
"magas-e-qāb aġhniyā honā hai
be-hayā.ī nahīñ to phir kyā hai",bahadur-shah-zafar
"bosa-e-lab dil-e-shikasta ko
momyā.ī nahīñ to phir kyā hai",bahadur-shah-zafar
"nahīñ rone meñ gar 'zafar' tāsīr
jag-hañsā.ī nahīñ to phir kyā hai",bahadur-shah-zafar
"vāqif haiñ ham ki hazrat-e-ġham aise shaḳhs haiñ
aur phir ham un ke yaar haiñ ham aise shaḳhs haiñ",bahadur-shah-zafar
"dīvāne tere dasht meñ rakkheñge jab qadam
majnūñ bhī legā un ke qadam aise shaḳhs haiñ",bahadur-shah-zafar
"jin pe hoñ aise zulm o sitam ham nahīñ vo log
hoñ roz balki lutf o karam aise shaḳhs haiñ",bahadur-shah-zafar
"yuuñ to bahut haiñ aur bhī ḳhūbān-e-dil-fareb
par jaise pur-fan aap haiñ kam aise shaḳhs haiñ",bahadur-shah-zafar
"kyā kyā jafā-kashoñ pe haiñ un dilbaroñ ke zulm
aisoñ ke sahte aise sitam aise shaḳhs haiñ",bahadur-shah-zafar
"diiñ kyā hai balki dījiye īmān bhī unheñ
zāhid ye but ḳhudā kī qasam aise shaḳhs haiñ",bahadur-shah-zafar
"āzurda huuñ adū ke jo kahne pe ai 'zafar'
ne aise shaḳhs vo haiñ na ham aise shaḳhs haiñ",bahadur-shah-zafar
"vo sau sau aTkhaToñ se ghar se bāhar do qadam nikle
balā se us kī gar us meñ kisī muztar kā dam nikle",bahadur-shah-zafar
"kahāñ aañsū ke qatre ḳhūn-e-dil se haiñ baham nikle
ye dil meñ jam.a the muddat se kuchh paikān-e-ġham nikle",bahadur-shah-zafar
"mire mazmūn-e-soz-e-dil se ḳhat sab jal gayā merā
qalam se harf jo nikle sharar hī yak-qalam nikle",bahadur-shah-zafar
"nikāl ai chāragar tū shauq se lekin sar-e-paikāñ
udhar nikle jigar se tiir udhar qālib se dam nikle",bahadur-shah-zafar
"tasavvur se lab-e-la.alīñ ke tere ham agar ro deñ
to jo laḳht-e-jigar āñkhoñ se nikle ik raqam nikle",bahadur-shah-zafar
"nahīñ Darte agar hoñ laakh zindāñ yaar zindāñ se
junūn ab to misāl-e-nāla-e-zanjīr ham nikle",bahadur-shah-zafar
"jigar par daaġh lab par dūd-e-dil aur ashk dāman meñ
tirī mahfil se ham mānind-e-sham.a sub.h-dam nikle",bahadur-shah-zafar
"agar hotā zamāna gesū-e-shab-rañg kā tere
mirī shab-dīz saudā kā ziyāda-tar qadam nikle",bahadur-shah-zafar
"kajī jin kī tabī.at meñ hai kab hotī vo sīdhī hai
kaho shāḳh-e-gul-e-tasvīr se kis tarah ḳham nikle",bahadur-shah-zafar
"shumār ik shab kiyā ham ne jo apne dil ke dāġhoñ se
to anjum charḳh-e-hashtum ke bahut se un se kam nikle",bahadur-shah-zafar
"ḳhudā ke vāste zāhid uThā parda na kaabe kā
kahīñ aisā na ho yaañ bhī vahī kāfir-sanam nikle",bahadur-shah-zafar
"tamannā hai ye dil meñ jab talak hai dam meñ dam apne
'zafar' muñh se hamāre naam us kā dam-ba-dam nikle",bahadur-shah-zafar
"yā mujhe afsar-e-shāhāna banāyā hotā
yā mirā taaj gadāyāna banāyā hotā",bahadur-shah-zafar
"apnā dīvāna banāyā mujhe hotā tū ne
kyuuñ ḳhirad-mand banāyā na banāyā hotā",bahadur-shah-zafar
"ḳhāksārī ke liye garche banāyā thā mujhe
kaash ḳhāk-e-dar-e-jānāna banāyā hotā",bahadur-shah-zafar
"nashsha-e-ishq kā gar zarf diyā thā mujh ko
umr kā tañg na paimāna banāyā hotā",bahadur-shah-zafar
"dil-e-sad-chāk banāyā to balā se lekin
zulf-e-mushkīñ kā tire shāna banāyā hotā",bahadur-shah-zafar
"sūfiyoñ ke jo na thā lā.eq-e-sohbat to mujhe
qābil-e-jalsa-e-rindāna banāyā hotā",bahadur-shah-zafar
"thā jalānā hī agar dūri-e-sāqī se mujhe
to charāġh-e-dar-e-mai-ḳhāna banāyā hotā",bahadur-shah-zafar
"shola-e-husn chaman meñ na dikhāyā us ne
varna bulbul ko bhī parvāna banāyā hotā",bahadur-shah-zafar
"roz māmūra-e-duniyā meñ ḳharābī hai 'zafar'
aisī bastī ko to vīrāna banāyā hotā",bahadur-shah-zafar
"yaañ ḳhaak kā bistar hai gale meñ kafnī hai
vaañ haath meñ ā.īna hai gul pairahanī hai",bahadur-shah-zafar
"hāthoñ se hameñ ishq ke din raat nahīñ chain
fariyād o fuġhāñ din ko hai shab nāra-zanī hai",bahadur-shah-zafar
"hushyār ho ġhaflat se tū ġhāfil na ho ai dil
apnī to nazar meñ ye jagah be-vatanī hai",bahadur-shah-zafar
"kuchh kah nahīñ saktā huuñ zabāñ se ki zarā dekh
kyā jaa.e hai jis jaa.e na kuchh dam-zadanī hai",bahadur-shah-zafar
"mizhgāñ pe mire laḳht-e-jigar hī nahīñ yaaro
is taar se vo rishta aqīq-e-yamanī hai",bahadur-shah-zafar
"likh aur ġhazal qāfiye ko pher 'zafar' tū
ab tab.a kī dariyā kī tirī mauj-zanī hai",bahadur-shah-zafar
"ye qissa vo nahīñ tum jis ko qissa-ḳhvāñ se suno
mire fasāna-e-ġham ko mirī zabāñ se suno",bahadur-shah-zafar
"sunāo dard-e-dil apnā to dam-ba-dam fariyād
misāl-e-nai mirī har ek ustuḳhvāñ se suno",bahadur-shah-zafar
"karo hazār sitam le ke zikr kyā yak yaar
shikāyat apnī tum is apne nīm-jāñ se suno",bahadur-shah-zafar
"ḳhudā ke vāste ai hamdamo na bolo tum
payām laayā hai kyā nāma-bar vahāñ se suno",bahadur-shah-zafar
"tumhāre ishq ne rusvā kiyā jahāñ meñ hameñ
hamārā zikr na tum kyūñki ik jahāñ se suno",bahadur-shah-zafar
"suno tum apnī jo teġh-e-nigāh ke ausāf
jo tum ko sunñā ho us shoḳh-e-dil-sitāñ se suno",bahadur-shah-zafar
"'zafar' vo bosa to kyā degā par koī dushnām
jo tum ko sunñā ho us shoḳh-e-dil-sitāñ se suno",bahadur-shah-zafar
"zulf jo ruḳh par tire ai mehr-e-tal.at khul ga.ī
ham ko apnī tīra-rozī kī haqīqat khul ga.ī",bahadur-shah-zafar
"kyā tamāshā hai rag-e-lailā meñ Duubā neshtar
fasd-e-majnūñ bā.is-e-josh-e-mohabbat khul ga.ī",bahadur-shah-zafar
"dil kā saudā ik nigah par hai tirī Thahrā huā
narḳh tū kyā pūchhtā hai ab to qīmat khul ga.ī",bahadur-shah-zafar
"ā.īne ko naaz thā kyā apne rū-e-sāf par
aañkh hī par dekhte hī terī sūrat khul ga.ī",bahadur-shah-zafar
"thī asīrān-e-qafas ko aarzū parvāz kī
khul ga.ī khiḌkī qafas kī kyā ki qismat khul ga.ī",bahadur-shah-zafar
"tere aariz par huā āḳhir ġhubār-e-ḳhat numūd
khul ga.ī ā.īna-rū dil kī kudūrat khul ga.ī",bahadur-shah-zafar
"be-takalluf aa.e tum khole hue band-e-qabā
ab girah dil kī hamāre fil-haqīqat khul ga.ī",bahadur-shah-zafar
"bāñdhī zāhid ne tavakkul par kamar sau baar chust
lekin āḳhir bā.is-e-sussti-e-himmat khul ga.ī",bahadur-shah-zafar
"khulte khulte ruk ga.e vo un ko tū ne ai 'zafar'
sach kaho kis aañkh se dekhā ki chāhat khul ga.ī",bahadur-shah-zafar
"aap kā e'tibār kaun kare
roz kā intizār kaun kare",dagh-dehlvi
"zikr-e-mehr-o-vafā to ham karte
par tumheñ sharmsār kaun kare",dagh-dehlvi
"ho jo us chashm-e-mast se be-ḳhud
phir use hoshiyār kaun kare",dagh-dehlvi
"tum to ho jaan ik zamāne kī
jaan tum par nisār kaun kare",dagh-dehlvi
"āfat-e-rozgār jab tum ho
shikva-e-rozgār kaun kare",dagh-dehlvi
"apnī tasbīh rahne de zāhid
daana daana shumār kaun kare",dagh-dehlvi
"hijr meñ zahr khā ke mar jā.ūñ
maut kā intizār kaun kare",dagh-dehlvi
"aañkh hai tark-e-zulf hai sayyād
dekheñ dil kā shikār kaun kare",dagh-dehlvi
"va.ada karte nahīñ ye kahte haiñ
tujh ko ummīd-vār kaun kare",dagh-dehlvi
"'dāġh' kī shakl dekh kar bole
aisī sūrat ko pyaar kaun kare",dagh-dehlvi
"aarzū hai vafā kare koī
jī na chāhe to kyā kare koī",dagh-dehlvi
"gar maraz ho davā kare koī
marne vaale kā kyā kare koī",dagh-dehlvi
"koste haiñ jale hue kyā kyā
apne haq meñ duā kare koī",dagh-dehlvi
"un se sab apnī apnī kahte haiñ
merā matlab adā kare koī",dagh-dehlvi
"chaah se aap ko to nafrat hai
mujh ko chāhe ḳhudā kare koī",dagh-dehlvi
"us gile ko gila nahīñ kahte
gar maze kā gilā kare koī",dagh-dehlvi
"ye milī daad rañj-e-furqat kī
aur dil kā kahā kare koī",dagh-dehlvi
"tum sarāpā ho sūrat-e-tasvīr
tum se phir baat kyā kare koī",dagh-dehlvi
"kahte haiñ ham nahīñ ḳhudā-e-karīm
kyuuñ hamārī ḳhatā kare koī",dagh-dehlvi
"jis meñ lākhoñ baras kī hūreñ hoñ
aisī jannat ko kyā kare koī",dagh-dehlvi
"is jafā par tumheñ tamannā hai
ki mirī iltijā kare koī",dagh-dehlvi
"muñh lagāte hī 'dāġh' itrāyā
lutf hai phir jafā kare koī",dagh-dehlvi
"ab vo ye kah rahe haiñ mirī maan jā.iye
allāh terī shaan ke qurbān jā.iye",dagh-dehlvi
"bigḌe hue mizāj ko pahchān jā.iye
sīdhī tarah na māniyegā maan jā.iye",dagh-dehlvi
"kis kā hai ḳhauf rokne vaalā hī kaun hai
har roz kyuuñ na jā.iye mehmān jā.iye",dagh-dehlvi
"mahfil meñ kis ne aap ko dil meñ chhupā liyā
itnoñ meñ kaun chor hai pahchān jā.iye",dagh-dehlvi
"haiñ tevrī meñ bal to nigāheñ phirī huī
jaate haiñ aise aane se ausān jā.iye",dagh-dehlvi
"do mushkileñ haiñ ek jatāne meñ shauq ke
pahle to jaan jā.iye phir maan jā.iye",dagh-dehlvi
"insān ko hai ḳhāna-e-hastī meñ lutf kyā
mehmān aa.iye to pashemān jā.iye",dagh-dehlvi
"go vāda-e-visāl ho jhūTā maza to hai
kyuuñ kar na aise jhuuT ke qurbān jā.iye",dagh-dehlvi
"rah jaa.e ba.ad-e-vasl bhī cheTak lagī huī
kuchh rakhiye kuchh nikāl ke armān jā.iye",dagh-dehlvi
"achchhī kahī ki ġhair ke ghar tak zarā chalo
maiñ aap kā nahīñ huuñ nigahbān jā.iye",dagh-dehlvi
"aa.e haiñ aap ġhair ke ghar se khaḌe khaḌe
ye aur ko jatā.iye ehsān, jā.iye",dagh-dehlvi
"donoñ se imtihān-e-vafā par ye kah diyā
manvā.iye raqīb ko yā maan jā.iye",dagh-dehlvi
"kyā bad-gumāniyāñ haiñ unheñ mujh ko hukm hai
ghar meñ ḳhudā ke bhī to na mehmān jā.iye",dagh-dehlvi
"kyā farz hai ki sab mirī bāteñ qubūl haiñ
sun sun ke kuchh na māniye kuchh maan jā.iye",dagh-dehlvi
"saudā.iyān-e-zulf meñ kuchh to laTak bhī ho
jannat meñ jā.iye to pareshān jā.iye",dagh-dehlvi
"dil ko jo dekh lo to yahī pyaar se kaho
qurbān jā.iye tire qurbān jā.iye",dagh-dehlvi
"dil ko jo dekh lo to yahī pyaar se kaho
qurbān jā.iye tire qurbān jā.iye",dagh-dehlvi
"jaane na dūñgā aap ko be-faisla hue
dil ke muqaddame ko abhī chhān jā.iye",dagh-dehlvi
"ye to bajā ki aap ko duniyā se kyā ġharaz
jaatī hai jis kī jaan use jaan jā.iye",dagh-dehlvi
"ġhusse meñ haath se ye nishānī na gir paḌe
dāman meñ le ke merā garebān jā.iye",dagh-dehlvi
"ye muḳhtasar javāb milā arz-e-vasl par
dil māntā nahīñ ki tirī maan jā.iye",dagh-dehlvi
"vo āzmūda-kār to hai gar valī nahīñ
jo kuchh batā.e 'dāġh' use maan jā.iye",dagh-dehlvi
"abhī hamārī mohabbat kisī ko kyā ma.alūm
kisī ke dil kī haqīqat kisī ko kyā ma.alūm",dagh-dehlvi
"yaqīñ to ye hai vo ḳhat kā javāb likkheñge
magar navishta-e-qismat kisī ko kyā ma.alūm",dagh-dehlvi
"ba-zāhir un ko hayā-dār log samjhe haiñ
hayā meñ jo hai sharārat kisī ko kyā ma.alūm",dagh-dehlvi
"qadam qadam pe tumhāre hamāre dil kī tarah
basī huī hai qayāmat kisī ko kyā ma.alūm",dagh-dehlvi
"ye rañj o aish hue hijr o vasl meñ ham ko
kahāñ hai dozaḳh o jannat kisī ko kyā ma.alūm",dagh-dehlvi
"jo saḳht baat sune dil to TuuT jaatā hai
is ā.īñe kī nazākat kisī ko kyā ma.alūm",dagh-dehlvi
"kiyā kareñ vo sunāne ko pyaar kī bāteñ
unheñ hai mujh se adāvat kisī ko kyā ma.alūm",dagh-dehlvi
"ḳhudā kare na phañse dām-e-ishq meñ koī
uThā.ī hai jo musībat kisī ko kyā ma.alūm",dagh-dehlvi
"abhī to fitne hī barpā kiye haiñ aalam meñ
uThā.eñge vo qayāmat kisī ko kyā ma.alūm",dagh-dehlvi
"janāb-e-'dāġh' ke mashrab ko ham se to pūchho
chhupe hue haiñ ye hazrat kisī ko kyā ma.alūm",dagh-dehlvi
"achchhī sūrat pe ġhazab TuuT ke aanā dil kā
yaad aatā hai hameñ haa.e zamānā dil kā",dagh-dehlvi
"tum bhī muñh chuum lo be-sāḳhta pyaar aa jaa.e
maiñ sunā.ūñ jo kabhī dil se fasānā dil kā",dagh-dehlvi
"nigah-e-yār ne kī ḳhāna-ḳharābī aisī
na Thikānā hai jigar kā na Thikānā dil kā",dagh-dehlvi
"puurī mehñdī bhī lagānī nahīñ aatī ab tak
kyūñkar aayā tujhe ġhairoñ se lagānā dil kā",dagh-dehlvi
"ġhuncha-e-gul ko vo muTThī meñ liye aate the
maiñ ne pūchhā to kiyā mujh se bahānā dil kā",dagh-dehlvi
"in hasīnoñ kā laḌakpan hī rahe yā allāh
hosh aatā hai to aatā hai satānā dil kā",dagh-dehlvi
"de ḳhudā aur jagah siina o pahlū ke sivā
ki bure vaqt meñ ho jaa.e Thikānā dil kā",dagh-dehlvi
"merī āġhosh se kyā hī vo taḌap kar nikle
un kā jaanā thā ilāhī ki ye jaanā dil kā",dagh-dehlvi
"nigah-e-sharm ko be-tāb kiyā kaam kiyā
rañg laayā tirī āñkhoñ meñ samānā dil kā",dagh-dehlvi
"uñgliyāñ tār-e-garebāñ meñ ulajh jaatī haiñ
saḳht dushvār hai hāthoñ se dabānā dil kā",dagh-dehlvi
"huur kī shakl ho tum nuur ke putle ho tum
aur is par tumheñ aatā hai jalānā dil kā",dagh-dehlvi
"chhoḌ kar us ko tirī bazm se kyūñkar jā.ūñ
ik janāze kā uThānā hai uThānā dil kā",dagh-dehlvi
"be-dilī kā jo kahā haal to farmāte haiñ
kar liyā tū ne kahīñ aur Thikānā dil kā",dagh-dehlvi
"ba.ad muddat ke ye ai 'dāġh' samajh meñ aayā
vahī daanā hai kahā jis ne na maanā dil kā",dagh-dehlvi
"ajab apnā haal hotā jo visāl-e-yār hotā
kabhī jaan sadqe hotī kabhī dil nisār hotā",dagh-dehlvi
"koī fitna tā-qayāmat na phir āshkār hotā
tire dil pe kaash zālim mujhe iḳhtiyār hotā",dagh-dehlvi
"jo tumhārī tarah tum se koī jhūTe va.ade kartā
tumhīñ munsifī se kah do tumheñ e'tibār hotā",dagh-dehlvi
"ġham-e-ishq meñ mazā thā jo use samajh ke khāte
ye vo zahr hai ki āḳhir mai-e-ḳhush-gavār hotā",dagh-dehlvi
"ye maza thā dil-lagī kā ki barābar aag lagtī
na tujhe qarār hotā na mujhe qarār hotā",dagh-dehlvi
"na mazā hai dushmanī meñ na hai lutf dostī meñ
koī ġhair ġhair hotā koī yaar yaar hotā",dagh-dehlvi
"tire va.ade par sitamgar abhī aur sabr karte
agar apnī zindagī kā hameñ e'tibār hotā",dagh-dehlvi
"ye vo dard-e-dil nahīñ hai ki ho chārasāz koī
agar ek baar miTtā to hazār baar hotā",dagh-dehlvi
"ga.e hosh tere zāhid jo vo chashm-e-mast dekhī
mujhe kyā ulaT na dete jo na bāda-ḳhvār hotā",dagh-dehlvi
"mujhe mānte sab aisā ki adū bhī sajde karte
dar-e-yār ka.aba bantā jo mirā mazār hotā",dagh-dehlvi
"tumheñ naaz ho na kyūñkar ki liyā hai 'dāġh' kā dil
ye raqam na haath lagtī na ye iftiḳhār hotā",dagh-dehlvi
"baaqī jahāñ meñ qais na farhād rah gayā
afsāna āshiqoñ kā faqat yaad rah gayā",dagh-dehlvi
"ye saḳht-jāñ to qatl se nāshād rah gayā
ḳhanjar chalā to bāzū-e-jallād rah gayā",dagh-dehlvi
"pābandiyoñ ne ishq kī bekas rakhā mujhe
maiñ sau asīrīyoñ meñ bhī āzād rah gayā",dagh-dehlvi
"chashm-e-sanam ne yuuñ to bigāḌe hazār ghar
ik ka.aba chand roz ko ābād rah gayā",dagh-dehlvi
"mahshar meñ jā-e-shikva kiyā shukr yaar kā
jo bhūlnā thā mujh ko vahī yaad rah gayā",dagh-dehlvi
"un kī to ban paḌī ki lagī jaan muft haath
terī girah meñ kyā dil-e-nāshād rah gayā",dagh-dehlvi
"pur-nūr ho rahegā ye zulmat-kada agar
dil meñ butoñ kā shauq-e-ḳhudā-dād rah gayā",dagh-dehlvi
"yuuñ aañkh un kī kar ke ishāra palaT ga.ī
goyā ki lab se ho ke kuchh irshād rah gayā",dagh-dehlvi
"nāseh kā jī chalā thā hamārī tarah magar
ulfat kī dekh dekh ke uftād rah gayā",dagh-dehlvi
"haiñ tere dil meñ sab ke Thikāne bure bhale
maiñ ḳhānumāñ-ḳharāb hī barbād rah gayā",dagh-dehlvi
"vo din ga.e ki thī mire siine meñ kuchh ḳharāsh
ab dil kahāñ hai dil kā nishāñ yaad rah gayā",dagh-dehlvi
"sūrat ko terī dekh ke khiñchtī hai jān-e-ḳhalq
dil apnā thaam thaam ke bahzād rah gayā",dagh-dehlvi
"ai 'dāġh' dil hī dil meñ ghule zabt-e-ishq se
afsos shauq-e-nāl-o-fariyād rah gayā",dagh-dehlvi
"baat merī kabhī sunī hī nahīñ
jānte vo burī bhalī hī nahīñ",dagh-dehlvi
"dil-lagī un kī dil-lagī hī nahīñ
ranj bhī hai faqat hañsī hī nahīñ",dagh-dehlvi
"lutf-e-mai tujh se kyā kahūñ zāhid
haa.e kam-baḳht tū ne pī hī nahīñ",dagh-dehlvi
"uḌ ga.ī yuuñ vafā zamāne se
kabhī goyā kisī meñ thī hī nahīñ",dagh-dehlvi
"jaan kyā duuñ ki jāntā huuñ maiñ
tum ne ye chiiz le ke dī hī nahīñ",dagh-dehlvi
"ham to dushman ko dost kar lete
par kareñ kyā tirī ḳhushī hī nahīñ",dagh-dehlvi
"ham tirī aarzū pe jiite haiñ
ye nahīñ hai to zindagī hī nahīñ",dagh-dehlvi
"dil-lagī dil-lagī nahīñ nāseh
tere dil ko abhī lagī hī nahīñ",dagh-dehlvi
"'dāġh' kyuuñ tum ko bevafā kahtā
vo shikāyat kā aadmī hī nahīñ",dagh-dehlvi
"bhaveñ tantī haiñ ḳhanjar haath meñ hai tan ke baiThe haiñ
kisī se aaj bigḌī hai ki vo yuuñ ban ke baiThe haiñ",dagh-dehlvi
"diloñ par saikḌoñ sikke tire joban ke baiThe haiñ
kalejoñ par hazāroñ tiir is chitvan ke baiThe haiñ",dagh-dehlvi
"ilāhī kyuuñ nahīñ uThtī qayāmat mājrā kyā hai
hamāre sāmne pahlū meñ vo dushman ke baiThe haiñ",dagh-dehlvi
"ye gustāḳhī ye chheḌ achchhī nahīñ hai ai dil-e-nādāñ
abhī phir ruuTh jā.eñge abhī to man ke baiThe haiñ",dagh-dehlvi
"asar hai jazb-e-ulfat meñ to khiñch kar aa hī jā.eñge
hameñ parvā nahīñ ham se agar vo tan ke baiThe haiñ",dagh-dehlvi
"subuk ho jā.eñge gar jā.eñge vo bazm-e-dushman meñ
ki jab tak ghar meñ baiThe haiñ vo lākhoñ man ke baiThe haiñ",dagh-dehlvi
"fusūñ hai yā duā hai yā muamma khul nahīñ saktā
vo kuchh paḌhte hue aage mire madfan ke baiThe haiñ",dagh-dehlvi
"bahut royā huuñ maiñ jab se ye maiñ ne ḳhvāb dekhā hai
ki aap aañsū bahāte sāmne dushman ke baiThe haiñ",dagh-dehlvi
"khaḌe hoñ zer-e-tūbā vo na dam lene ko dam bhar bhī
jo hasrat-mand tere sāya-e-dāman ke baiThe haiñ",dagh-dehlvi
"talāsh-e-manzil-e-maqsad kī gardish uTh nahīñ saktī
kamar khole hue raste meñ ham rahzan ke baiThe haiñ",dagh-dehlvi
"ye josh-e-girya to dekho ki jab furqat meñ royā huuñ
dar o dīvār ik pal meñ mire madfan ke baiThe haiñ",dagh-dehlvi
"nigāh-e-shoḳh o chashm-e-shauq meñ dar-parda chhantī hai
ki vo chilman meñ haiñ nazdīk ham chilman ke baiThe haiñ",dagh-dehlvi
"ye uThnā baiThnā mahfil meñ un kā rañg lā.egā
qayāmat ban ke uTTheñge bhabūkā ban ke baiThe haiñ",dagh-dehlvi
"kisī kī shāmat aa.egī kisī kī jaan jā.egī
kisī kī taak meñ vo baam par ban-Than ke baiThe haiñ",dagh-dehlvi
"qasam de kar unheñ ye pūchh lo tum rañg-Dhañg us ke
tumhārī bazm meñ kuchh dost bhī dushman ke baiThe haiñ",dagh-dehlvi
"koī chhīñTā paḌe to 'dāġh' kalkatte chale jaa.eñ
azīmābād meñ ham muntazir sāvan ke baiThe haiñ",dagh-dehlvi
"dekh kar joban tirā kis kis ko hairānī huī
is javānī par javānī aap dīvānī huī",dagh-dehlvi
"parde parde meñ mohabbat dushman-e-jānī huī
ye ḳhudā kī maar kyā ai shauq-e-pinhānī huī",dagh-dehlvi
"dil kā saudā kar ke un se kyā pashemānī huī
qadr us kī phir kahāñ jis shai kī arzānī huī",dagh-dehlvi
"mere ghar us shoḳh kī do din se mehmānī huī
bekasī kī aaj kal kyā ḳhāna-vīrānī huī",dagh-dehlvi
"tark-e-rasm-o-rāh par afsos hai donoñ taraf
ham se nādānī huī yā tum se nādānī huī",dagh-dehlvi
"ibtidā se intihā tak haal un se kah to duuñ
fikr ye hai aur jo kah kar pashemānī huī",dagh-dehlvi
"ġham qayāmat kā nahīñ vaa.iz mujhe ye fikr hai
diin kab baaqī rahā duniyā agar faanī huī",dagh-dehlvi
"tum na shab ko aaoge ye hai yaqīñ aayā huā
tum na mānoge mirī ye baat hai maanī huī",dagh-dehlvi
"mujh meñ dam jab tak rahā mushkil meñ the tīmārdār
merī āsānī se sab yāroñ kī āsānī huī",dagh-dehlvi
"is ko kyā kahte haiñ utnā hī baḌhā shauq-e-visāl
jis qadar mash.hūr un kī pāk-dāmānī huī",dagh-dehlvi
"bazm se uThne kī ġhairat baiThne se dil ko rashk
dekh kar ġhairoñ kā majma.a kyā pareshānī huī",dagh-dehlvi
"dāva-e-tasḳhīr par ye us parī-vash ne kahā
aap kā dil kyā huā mohr-e-slemānī huī",dagh-dehlvi
"khul ga.iiñ zulfeñ magar us shoḳh mast-e-nāz kī
jhūmtī bād-e-sabā phirtī hai mastānī huī",dagh-dehlvi
"maiñ sarāpā sajde kartā us ke dar par shauq se
sar se pā tak kyuuñ na peshānī hī peshānī huī",dagh-dehlvi
"dil kī qalb-e-māhiyat kā ho use kyūñkar yaqīñ
kab havā miTTī huī hai aag kab paanī huī",dagh-dehlvi
"aate hī kahte ho ab ghar jā.eñge achchhī kahī
ye masal puurī yahāñ man-mānī ghar jaanī huī",dagh-dehlvi
"arsa-e-mahshar meñ tujh ko DhūñD lā.ūñ to sahī
koī chhup saktī hai jo sūrat ho pahchānī huī",dagh-dehlvi
"dekh kar qātil kā ḳhālī haath bhī jī Dar gayā
us kī chīn-e-āstīñ bhī chīn-e-peshānī huī",dagh-dehlvi
"khā ke dhokā us but-e-kamsin ne dāman meñ liye
ashk-afshānī bhī merī gauhar-afshānī huī",dagh-dehlvi
"bekasī par merī apnī teġh kī hasrat to dekh
chashm-e-jauhar bhī ba-shakl-e-chashm-e-hairānī huī",dagh-dehlvi
"bekasī par 'dāġh' kī afsos aatā hai hameñ
kis jagah kis vaqt us kī ḳhāna-vīrānī huī",dagh-dehlvi
"dil churā kar nazar churā.ī hai
luT ga.e luT ga.e duhā.ī hai",dagh-dehlvi
"ek din mil ke phir nahīñ milte
kis qayāmat kī ye judā.ī hai",dagh-dehlvi
"ai asar kar na intizār-e-duā
māñgnā saḳht be-hayā.ī hai",dagh-dehlvi
"maiñ yahāñ huuñ vahāñ hai dil merā
nā-rasā.ī ajab rasā.ī hai",dagh-dehlvi
"is tarah ahl-e-nāz naaz kareñ
bandagī hai ki ye ḳhudā.ī hai",dagh-dehlvi
"paanī pī pī ke tauba kartā huuñ
pārsā.ī sī pārsā.ī hai",dagh-dehlvi
"va.ada karne kā iḳhtiyār rahā
baat karne meñ kyā burā.ī hai",dagh-dehlvi
"kab nikaltā hai ab jigar se tiir
ye bhī kyā terī āshnā.ī hai",dagh-dehlvi
"'dāġh' un se dimāġh karte haiñ
nahīñ mālūm kyā samā.ī hai",dagh-dehlvi
"dil-e-nākām ke haiñ kaam ḳharāb
kar liyā āshiqī meñ naam ḳharāb",dagh-dehlvi
"is ḳharābāt kā yahī hai maza
ki rahe aadmī mudām ḳharāb",dagh-dehlvi
"dekh kar jins-e-dil vo kahte haiñ
kyuuñ kare koī apne daam ḳharāb",dagh-dehlvi
"abr-e-tar se sabā hī achchhī thī
merī miTTī huī tamām ḳharāb",dagh-dehlvi
"vo bhī saaqī mujhe nahīñ detā
vo jo TuuTā paḌā hai jaam ḳharāb",dagh-dehlvi
"kyā milā ham ko zindagī ke sivā
vo bhī dushvār nā-tamām ḳharāb",dagh-dehlvi
"vaah kyā muñh se phuul jhaḌte haiñ
ḳhūb-rū ho ke ye kalām ḳharāb",dagh-dehlvi
"chaal kī rahnumā-e-ishq ne bhī
vo dikhāyā jo thā maqām ḳharāb",dagh-dehlvi
"'dāġh' hai bad-chalan to hone do
sau meñ hotā hai ik ġhulām ḳharāb",dagh-dehlvi
"dil gayā tum ne liyā ham kyā kareñ
jaane vaalī chiiz kā ġham kyā kareñ",dagh-dehlvi
"ham ne mar kar hijr meñ paa.ī shifā
aise achchhoñ kā vo mātam kyā kareñ",dagh-dehlvi
"apne hī ġham se nahīñ miltī najāt
is binā par fikr-e-ālam kyā kareñ",dagh-dehlvi
"ek sāġhar par hai apnī zindagī
rafta rafta is se bhī kam kyā kareñ",dagh-dehlvi
"kar chuke sab apnī apnī hikmateñ
dam nikaltā ho to hamdam kyā kareñ",dagh-dehlvi
"dil ne sīkhā sheva-e-begānagī
aise nā-mahram ko mahram kyā kareñ",dagh-dehlvi
"ma.arka hai aaj husn o ishq kā
dekhiye vo kyā kareñ ham kyā kareñ",dagh-dehlvi
"ā.īna hai aur vo haiñ dekhiye
faisla donoñ ye bāham kyā kareñ",dagh-dehlvi
"aadmī honā bahut dushvār hai
phir farishte hirs-e-ādam kyā kareñ",dagh-dehlvi
"tund-ḳhū hai kab sune vo dil kī baat
aur bhī barham ko barham kyā kareñ",dagh-dehlvi
"Hyderabad aur lañgar yaad hai
ab ke dillī meñ moharram kyā kareñ",dagh-dehlvi
"kahte haiñ ahl-e-sifārish mujh se 'dāġh'
terī qismat hai burī ham kyā kareñ",dagh-dehlvi
"dil ko kyā ho gayā ḳhudā jaane
kyuuñ hai aisā udaas kyā jaane",dagh-dehlvi
"apne ġham meñ bhī us ko sarfa hai
na khilā jaane vo na khā jaane",dagh-dehlvi
"is tajāhul kā kyā Thikānā hai
jaan kar jo na mudda.ā jaane",dagh-dehlvi
"kah diyā maiñ ne rāz-e-dil apnā
us ko tum jaano yā ḳhudā jaane",dagh-dehlvi
"kyā ġharaz kyuuñ idhar tavajjoh ho
hāl-e-dil aap kī balā jaane",dagh-dehlvi
"jānte jānte hī jānegā
mujh meñ kyā hai abhī vo kyā jaane",dagh-dehlvi
"kyā ham us bad-gumāñ se baat kareñ
jo satā.ish ko bhī gila jaane",dagh-dehlvi
"tum na pāoge sāda-dil mujh sā
jo taġhāful ko bhī hayā jaane",dagh-dehlvi
"hai abas jurm-e-ishq par ilzām
jab ḳhatā-vār bhī ḳhatā jaane",dagh-dehlvi
"nahīñ kotāh dāman-e-ummīd
aage ab dast-e-nā-rasā jaane",dagh-dehlvi
"jo ho achchhā hazār achchhoñ kā
vaa.iz us but ko tū burā jaane",dagh-dehlvi
"kī mirī qadr misl-e-shāh-e-dakan
kisī navvāb ne na raajā ne",dagh-dehlvi
"us se uTThegī kyā musībat-e-ishq
ibtidā ko jo intihā jaane",dagh-dehlvi
"'dāġh' se kah do ab na ghabrāo
kaam apnā batā huā jaane",dagh-dehlvi
"dil pareshān huā jaatā hai
aur sāmān huā jaatā hai",dagh-dehlvi
"ḳhidmat-e-pīr-e-muġhāñ kar zāhid
tū ab insān huā jaatā hai",dagh-dehlvi
"maut se pahle mujhe qatl karo
us kā ehsān huā jaatā hai",dagh-dehlvi
"lazzat-e-ishq ilāhī miT jaa.e
dard armān huā jaatā hai",dagh-dehlvi
"dam zarā lo ki mirā dam tum par
abhī qurbān huā jaatā hai",dagh-dehlvi
"girya kyā zabt karūñ ai nāseh
ashk paimān huā jaatā hai",dagh-dehlvi
"bevafā.ī se bhī rafta rafta
vo mirī jaan huā jaatā hai",dagh-dehlvi
"arsa-e-hashr meñ vo aa pahuñche
saaf maidān huā jaatā hai",dagh-dehlvi
"madad ai himmat-e-dushvār-pasañd
kaam āsān huā jaatā hai",dagh-dehlvi
"chhā.ī jaatī hai ye vahshat kaisī
ghar bayābān huā jaatā hai",dagh-dehlvi
"shikva sun aañkh milā kar zālim
kyuuñ pashemān huā jaatā hai",dagh-dehlvi
"ātish-e-shauq bujhī jaatī hai
ḳhaak armān huā jaatā hai",dagh-dehlvi
"uzr jaane meñ na kar ai qāsid
tū bhī nādān huā jaatā hai",dagh-dehlvi
"muztarib kyuuñ na hoñ armāñ dil meñ
qaid mehmān huā jaatā hai",dagh-dehlvi
"'dāġh' ḳhāmosh na lag jaa.e nazar
sher dīvān huā jaatā hai",dagh-dehlvi
"falak detā hai jin ko aish un ko ġham bhī hote haiñ
jahāñ bajte haiñ naqqāre vahīñ mātam bhī hote haiñ",dagh-dehlvi
"gile shikve kahāñ tak hoñge aadhī raat to guzrī
pareshāñ tum bhī hote ho pareshāñ ham bhī hote haiñ",dagh-dehlvi
"jo rakkhe chārāgar kāfūr duunī aag lag jaa.e
kahīñ ye zaḳhm-e-dil sharminda-e-marham bhī hote haiñ",dagh-dehlvi
"vo āñkheñ sāmrī-fan haiñ vo lab īsā-nafas dekho
mujhī par sehr hote haiñ mujhī par dam bhī hote haiñ",dagh-dehlvi
"zamāna dostī par in hasīnoñ kī na itrā.e
ye ālam-dost aksar dushman-e-ālam bhī hote haiñ",dagh-dehlvi
"ba-zāhir rahnumā haiñ aur dil meñ bad-gumānī hai
tire kūche meñ jo jaatā hai aage ham bhī hote haiñ",dagh-dehlvi
"hamāre āñsuoñ kī ābdārī aur hī kuchh hai
ki yuuñ hone ko raushan gauhar-e-shabnam bhī hote haiñ",dagh-dehlvi
"ḳhudā ke ghar meñ kyā hai kaam zāhid bāda-ḳhvāroñ kā
jinheñ miltī nahīñ vo tishna-e-zamzam bhī hote haiñ",dagh-dehlvi
"hamāre saath hī paidā huā hai ishq ai nāseh
judā.ī kis tarah se ho judā tavām bhī hote haiñ",dagh-dehlvi
"nahīñ ghaTtī shab-e-furqat bhī aksar ham ne dekhā hai
jo baḌh jaate haiñ had se vo hī ghaT kar kam bhī hote haiñ",dagh-dehlvi
"bachā.ūñ pairahan kyā chārāgar maiñ dast-e-vahshat se
kahīñ aise garebāñ dāman-e-maryam bhī hote haiñ",dagh-dehlvi
"tabī.at kī kajī hargiz miTā.e se nahīñ miTtī
kabhī sīdhe tumhāre gesu-e-pur-ḳham bhī hote haiñ",dagh-dehlvi
"jo kahtā huuñ ki martā huuñ to farmāte haiñ mar jaao
jo ġhash aatā hai to mujh par hazāroñ dam bhī hote haiñ",dagh-dehlvi
"kisī kā vāda-e-dīdār to ai 'dāġh' bar-haq hai
magar ye dekhiye dil-shād us din ham bhī hote haiñ",dagh-dehlvi
"ġhair ko muñh lagā ke dekh liyā
jhuuT sach aazmā ke dekh liyā",dagh-dehlvi
"un ke ghar 'dāġh' jā ke dekh liyā
dil ke kahne meñ aa ke dekh liyā",dagh-dehlvi
"kitnī farhat-fazā thī bū-e-vafā
us ne dil ko jalā ke dekh liyā",dagh-dehlvi
"kabhī ġhash meñ rahā shab-e-va.ada
kabhī gardan uThā ke dekh liyā",dagh-dehlvi
"jins-e-dil hai ye vo nahīñ saudā
har jagah se mañgā ke dekh liyā",dagh-dehlvi
"log kahte haiñ chup lagī hai tujhe
hāl-e-dil bhī sunā ke dekh liyā",dagh-dehlvi
"jaao bhī kyā karoge mehr-o-vafā
bār-hā aazmā ke dekh liyā",dagh-dehlvi
"zaḳhm-e-dil meñ nahīñ hai qatra-e-ḳhūñ
ḳhuub ham ne dikhā ke dekh liyā",dagh-dehlvi
"idhar ā.īna hai udhar dil hai
jis ko chāhā uThā ke dekh liyā",dagh-dehlvi
"un ko ḳhalvat-sarā meñ be-parda
saaf maidān pā ke dekh liyā",dagh-dehlvi
"us ne sub.h-e-shab-e-visāl mujhe
jaate jaate bhī aa ke dekh liyā",dagh-dehlvi
"tum ko hai vasl-e-ġhair se inkār
aur jo ham ne aa ke dekh liyā",dagh-dehlvi
"'dāġh' ne ḳhuub āshiqī kā mazā
jal ke dekhā jalā ke dekh liyā",dagh-dehlvi
"ġham se kahīñ najāt mile chain paa.eñ ham
dil ḳhuun meñ nahā.e to gañgā nahā.eñ ham",dagh-dehlvi
"jannat meñ jaa.eñ ham ki jahannam meñ jaa.eñ ham
mil jaa.e to kahīñ na kahīñ tujh ko paa.eñ ham",dagh-dehlvi
"jauf-e-falak meñ ḳhaak bhī lazzat nahīñ rahī
jī chāhtā hai terī jafā.eñ uThā.eñ ham",dagh-dehlvi
"Dar hai na bhuul jaa.e vo saffāk roz-e-hashr
duniyā meñ likhte jaate haiñ apnī ḳhatā.eñ ham",dagh-dehlvi
"mumkin hai ye ki va.ade par apne vo aa bhī jaa.e
mushkil ye hai ki aap meñ us vaqt aa.eñ ham",dagh-dehlvi
"nārāz ho ḳhudā to kareñ bandagī se ḳhush
māshūq ruuTh jaa.e to kyūñkar manā.eñ ham",dagh-dehlvi
"sar dostoñ kā kaaT ke rakhte haiñ sāmne
ġhairoñ se pūchhte haiñ qasam kis kī khā.eñ ham",dagh-dehlvi
"kitnā tirā mizāj ḳhushāmad-pasand hai
kab tak kareñ ḳhudā ke liye iltijā.eñ ham",dagh-dehlvi
"lālach abas hai dil kā tumheñ vaqt-e-vāpsīñ
ye maal vo nahīñ ki jise chhoḌ jaa.eñ ham",dagh-dehlvi
"sauñpā tumheñ ḳhudā ko chale ham to nā-murād
kuchh paḌh ke baḳhshnā jo kabhī yaad aa.eñ ham",dagh-dehlvi
"soz-e-darūñ se apne sharar ban ga.e haiñ ashk
kyuuñ āh-e-sard ko na patiñge lagā.eñ ham",dagh-dehlvi
"ye jaan tum na loge agar aap jā.egī
us bevafā kī ḳhair kahāñ tak manā.eñ ham",dagh-dehlvi
"ham-sā.e jāgte rahe nāloñ se raat bhar
so.e hue nasīb ko kyūñkar jagā.eñ ham",dagh-dehlvi
"jalva dikhā rahā hai vo ā.īna-e-jamāl
aatī hai ham ko sharm ki kyā muñh dikhā.eñ ham",dagh-dehlvi
"maano kahā jafā na karo tum vafā ke ba.ad
aisā na ho ki pher leñ ulTī duā.eñ ham",dagh-dehlvi
"dushman se milte julte haiñ ḳhātir se dostī
kyā fā.eda jo dost ko dushman banā.eñ ham",dagh-dehlvi
"tū bhūlne kī chiiz nahīñ ḳhuub yaad rakh
ai 'dāġh' kis tarah tujhe dil se bhulā.eñ ham",dagh-dehlvi
"ġhazab kiyā tire va.ade pe e'tibār kiyā
tamām raat qayāmat kā intizār kiyā",dagh-dehlvi
"kisī tarah jo na us but ne e'tibār kiyā
mirī vafā ne mujhe ḳhuub sharmsār kiyā",dagh-dehlvi
"hañsā hañsā ke shab-e-vasl ashk-bār kiyā
tasalliyāñ mujhe de de ke be-qarār kiyā",dagh-dehlvi
"ye kis ne jalva hamāre sar-e-mazār kiyā
ki dil se shor uThā haa.e be-qarār kiyā",dagh-dehlvi
"sunā hai teġh ko qātil ne āb-dār kiyā
agar ye sach hai to be-shubah ham pe vaar kiyā",dagh-dehlvi
"na aa.e raah pe vo ijz be-shumār kiyā
shab-e-visāl bhī maiñ ne to intizār kiyā",dagh-dehlvi
"tujhe to vāda-e-dīdār ham se karnā thā
ye kyā kiyā ki jahāñ ko umīd-vār kiyā",dagh-dehlvi
"ye dil ko taab kahāñ hai ki ho ma.āl-andesh
unhoñ ne va.ada kiyā is ne e'tibār kiyā",dagh-dehlvi
"kahāñ kā sabr ki dam par hai ban ga.ī zālim
ba tañg aa.e to hāl-e-dil āshkār kiyā",dagh-dehlvi
"taḌap phir ai dil-e-nādāñ ki ġhair kahte haiñ
aḳhīr kuchh na banī sabr iḳhtiyār kiyā",dagh-dehlvi
"mile jo yaar kī shoḳhī se us kī bechainī
tamām raat dil-e-muztarib ko pyaar kiyā",dagh-dehlvi
"bhulā bhulā ke jatāyā hai un ko rāz-e-nihāñ
chhupā chhupā ke mohabbat ko āshkār kiyā",dagh-dehlvi
"na us ke dil se miTāyā ki saaf ho jaatā
sabā ne ḳhaak pareshāñ mirā ġhubār kiyā",dagh-dehlvi
"ham aise mahv-e-nazāra na the jo hosh aatā
magar tumhāre taġhāful ne hoshyār kiyā",dagh-dehlvi
"hamāre siine meñ jo rah ga.ī thī ātish-e-hijr
shab-e-visāl bhī us ko na ham-kanār kiyā",dagh-dehlvi
"raqīb o sheva-e-ulfat ḳhudā kī qudrat hai
vo aur ishq bhalā tum ne e'tibār kiyā",dagh-dehlvi
"zabān-e-ḳhār se niklī sadā-e-bismillāh
junūñ ko jab sar-e-shorīda par savār kiyā",dagh-dehlvi
"tirī nigah ke tasavvur meñ ham ne ai qātil
lagā lagā ke gale se chhurī ko pyaar kiyā",dagh-dehlvi
"ġhazab thī kasrat-e-mahfil ki maiñ ne dhoke meñ
hazār baar raqīboñ ko ham-kanār kiyā",dagh-dehlvi
"huā hai koī magar us kā chāhne vaalā
ki āsmāñ ne tirā sheva iḳhtiyār kiyā",dagh-dehlvi
"na pūchh dil kī haqīqat magar ye kahte haiñ
vo be-qarār rahe jis ne be-qarār kiyā",dagh-dehlvi
"jab un ko tarz-e-sitam aa ga.e to hosh aayā
burā ho dil kā bure vaqt hoshyār kiyā",dagh-dehlvi
"fasāna-e-shab-e-ġham un ko ik kahānī thī
kuchh e'tibār kiyā kuchh na e'tibār kiyā",dagh-dehlvi
"asīrī dil-e-āshufta rañg lā ke rahī
tamām turra-e-tarrār taar taar kiyā",dagh-dehlvi
"kuchh aa ga.ī dāvar-e-mahshar se hai ummīd mujhe
kuchh aap ne mire kahne kā e'tibār kiyā",dagh-dehlvi
"kisī ke ishq-e-nihāñ meñ ye bad-gumānī thī
ki Darte Darte ḳhudā par bhī āshkār kiyā",dagh-dehlvi
"falak se taur qayāmat ke ban na paḌte the
aḳhīr ab tujhe āshob-e-rozgār kiyā",dagh-dehlvi
"vo baat kar jo kabhī āsmāñ se ho na sake
sitam kiyā to baḌā tū ne iftiḳhār kiyā",dagh-dehlvi
"banegā mehr-e-qayāmat bhī ek ḳhāl-e-siyāh
jo chehra 'dāġh'-e-siyah-rū ne āshkār kiyā",dagh-dehlvi
"idhar dekh lenā udhar dekh lenā
kan-añkhiyoñ se us ko magar dekh lenā",dagh-dehlvi
"faqat nabz se haal zāhir na hogā
mirā dil bhī ai chārāgar dekh lenā",dagh-dehlvi
"kabhī zikr-e-dīdār aayā to bole
qayāmat se bhī pesh-tar dekh lenā",dagh-dehlvi
"na denā ḳhat-e-shauq ghabrā ke pahle
mahal mauqa ai nāma-bar dekh lenā",dagh-dehlvi
"kahīñ aise bigḌe sañvarte bhī dekhe
na ā.eñge vo raah par dekh lenā",dagh-dehlvi
"taġhāful meñ shoḳhī nirālī adā thī
ġhazab thā vo muñh pher kar dekh lenā",dagh-dehlvi
"shab-e-va.ada apnā yahī mashġhala thā
uThā kar nazar sū-e-dar dekh lenā",dagh-dehlvi
"bulāyā jo ġhairoñ ko dāvat meñ tum ne
mujhe pesh-tar apne ghar dekh lenā",dagh-dehlvi
"mohabbat ke bāzār meñ aur kyā hai
koī dil dikhā.e agar dekh lenā",dagh-dehlvi
"mire sāmne ġhair se bhī ishāre
idhar bhī udhar dekh kar dekh lenā",dagh-dehlvi
"na ho nāzuk itnā bhī mashshāta koī
dahan dekh lenā kamar dekh lenā",dagh-dehlvi
"nahīñ rakhne dete jahāñ paañv ham ko
usī āstāne pe sar dekh lenā",dagh-dehlvi
"tamāshā-e-ālam kī fursat hai kis ko
ġhanīmat hai bas ik nazar dekh lenā",dagh-dehlvi
"diye jaate haiñ aaj kuchh likh ke tum ko
use vaqt-e-fursat magar dekh lenā",dagh-dehlvi
"hamīñ jaan deñge hamīñ mar miTeñge
hameñ tum kisī vaqt par dekh lenā",dagh-dehlvi
"jalāyā to hai 'dāġh' ke dil ko tum ne
magar is kā hogā asar dekh lenā",dagh-dehlvi
"in āñkhoñ ne kyā kyā tamāshā na dekhā
haqīqat meñ jo dekhnā thā na dekhā",dagh-dehlvi
"tujhe dekh kar vo duī uTh ga.ī hai
ki apnā bhī saanī na dekhā na dekhā",dagh-dehlvi
"un āñkhoñ ke qurbān jā.ūñ jinhoñ ne
hazāroñ hijāboñ meñ parvāna dekhā",dagh-dehlvi
"na himmat na qismat na dil hai na āñkheñ
na DhūñDā na paayā na samjhā na dekhā",dagh-dehlvi
"marīzān-e-ulfat kī kyā be-kasī hai
masīhā ko bhī chāra-farmā na dekhā",dagh-dehlvi
"bahut dard-mandoñ ko dekhā hai tū ne
ye siina ye dil ye kalejā na dekhā",dagh-dehlvi
"vo kab dekh saktā hai us kī tajallī
jis insān ne apnā hī jalvā na dekhā",dagh-dehlvi
"bahut shor sunte the is anjuman kā
yahāñ aa ke jo kuchh sunā thā na dekhā",dagh-dehlvi
"safā.ī hai bāġh-e-mohabbat meñ aisī
ki bād-e-sabā ne bhī tinkā na dekhā",dagh-dehlvi
"use dekh kar aur ko phir jo dekhe
koī dekhne vaalā aisā na dekhā",dagh-dehlvi
"vo thā jalva-ārā magar tū ne muusā
na dekhā na dekhā na dekhā na dekhā",dagh-dehlvi
"gayā kārvāñ chhoḌ kar mujh ko tanhā
zarā mere aane kā rastā na dekhā",dagh-dehlvi
"kahāñ naqsh-e-avval kahāñ naqsh-e-sānī
ḳhudā kī ḳhudā.ī meñ tujh sā na dekhā",dagh-dehlvi
"tirī yaad hai yā hai terā tasavvur
kabhī 'dāġh' ko ham ne tanhā na dekhā",dagh-dehlvi
"is adā se vo jafā karte haiñ
koī jaane ki vafā karte haiñ",dagh-dehlvi
"yuuñ vafā ahd-e-vafā karte haiñ
aap kyā kahte haiñ kyā karte haiñ",dagh-dehlvi
"ham ko chheḌoge to pachhtāoge
hañsne vāloñ se hañsā karte haiñ",dagh-dehlvi
"nāma-bar tujh ko salīqa hī nahīñ
kaam bātoñ meñ banā karte haiñ",dagh-dehlvi
"chaliye āshiq kā janāza uTThā
aap baiThe hue kyā karte haiñ",dagh-dehlvi
"ye batātā nahīñ koī mujh ko
dil jo aatā hai to kyā karte haiñ",dagh-dehlvi
"husn kā haq nahīñ rahtā baaqī
har adā meñ vo adā karte haiñ",dagh-dehlvi
"tiir āḳhir badal-e-kāfir hai
ham aḳhīr aaj duā karte haiñ",dagh-dehlvi
"rote haiñ ġhair kā ronā pahroñ
ye hañsī mujh se hañsā karte haiñ",dagh-dehlvi
"is liye dil ko lagā rakkhā hai
is meñ mahbūb rahā karte haiñ",dagh-dehlvi
"tum miloge na vahāñ bhī ham se
hashr se pahle gila karte haiñ",dagh-dehlvi
"jhāñk kar rauzan-e-dar se mujh ko
kyā vo shoḳhī se hayā karte haiñ",dagh-dehlvi
"us ne ehsān jatā kar ye kahā
aap kis muñh se gila karte haiñ",dagh-dehlvi
"roz lete haiñ nayā dil dilbar
nahīñ mālūm ye kyā karte haiñ",dagh-dehlvi
"'dāġh' tū dekh to kyā hotā hai
jabr par sabr kiyā karte haiñ",dagh-dehlvi
"is nahīñ kā koī ilaaj nahīñ
roz kahte haiñ aap aaj nahīñ",dagh-dehlvi
"kal jo thā aaj vo mizāj nahīñ
is talavvun kā kuchh ilaaj nahīñ",dagh-dehlvi
"aa.ina dekhte hī itrā.e
phir ye kyā hai agar mizāj nahīñ",dagh-dehlvi
"le ke dil rakh lo kaam aa.egā
go abhī tum ko ehtiyāj nahīñ",dagh-dehlvi
"ho sakeñ ham mizāj-dāñ kyūñkar
ham ko miltā tirā mizāj nahīñ",dagh-dehlvi
"chup lagī lāl-e-jāñ-fazā ko tire
is masīhā kā kuchh ilaaj nahīñ",dagh-dehlvi
"dil-e-be-mudda.ā ḳhudā ne diyā
ab kisī shai kī ehtiyāj nahīñ",dagh-dehlvi
"khoTe dāmoñ meñ ye bhī kyā Thahrā
dirham-e-dāġh kā rivāj nahīñ",dagh-dehlvi
"be-niyāzī kī shaan kahtī hai
bandagī kī kuchh ehtiyāj nahīñ",dagh-dehlvi
"dil-lagī kījiye raqīboñ se
is tarah kā mirā mizāj nahīñ",dagh-dehlvi
"ishq hai pādshāh-e-ālam-gīr
garche zāhir meñ taḳht-o-tāj nahīñ",dagh-dehlvi
"dard-e-furqat kī go davā hai visāl
is ke qābil bhī har mizāj nahīñ",dagh-dehlvi
"yaas ne kyā bujhā diyā dil ko
ki taḌap kaisī iḳhtilāj nahīñ",dagh-dehlvi
"ham to sīrat-pasand āshiq haiñ
ḳhūb-rū kyā jo ḳhush-mizāj nahīñ",dagh-dehlvi
"huur se pūchhtā huuñ jannat meñ
is jagah kyā butoñ kā raaj nahīñ",dagh-dehlvi
"sabr bhī dil ko 'dāġh' de leñge
abhī kuchh is kī ehtiyāj nahīñ",dagh-dehlvi
"jalve mirī nigāh meñ kaun-o-makāñ ke haiñ
mujh se kahāñ chhupeñge vo aise kahāñ ke haiñ",dagh-dehlvi
"khulte nahīñ haiñ raaz jo soz-e-nihāñ ke haiñ
kyā phūTne ke vāste chhāle zabāñ ke haiñ",dagh-dehlvi
"karte haiñ qatl vo talab-e-maġhfirat ke ba.ad
jo the duā ke haath vahī imtihāñ ke haiñ",dagh-dehlvi
"jis roz kuchh sharīk huī merī musht-e-ḳhāk
us roz se zamīñ pe sitam āsmāñ ke haiñ",dagh-dehlvi
"baazū dikhā.e tum ne lagā kar hazār haath
puure paḌe to vo bhī bahut imtihāñ ke haiñ",dagh-dehlvi
"nāseh ke sāmne kabhī sach boltā nahīñ
merī zabāñ meñ rañg tumhārī zabāñ ke haiñ",dagh-dehlvi
"kaisā javāb hazrat-e-dil dekhiye zarā
paiġhām-bar ke haath meñ TukḌe zabāñ ke haiñ",dagh-dehlvi
"kyā iztirāb-e-shauq ne mujh ko ḳhajil kiyā
vo pūchhte haiñ kahiye irāde kahāñ ke haiñ",dagh-dehlvi
"āshiq tire adam ko ga.e kis qadar tabāh
pūchhā har ek ne ye musāfir kahāñ ke haiñ",dagh-dehlvi
"har-chand 'dāġh' ek hī ayyār hai magar
dushman bhī to chhaTe hue saare jahāñ ke haiñ",dagh-dehlvi
"jo ho saktā hai us se vo kisī se ho nahīñ saktā
magar dekho to phir kuchh aadmī se ho nahīñ saktā",dagh-dehlvi
"mohabbat meñ kare kyā kuchh kisī se ho nahīñ saktā
mirā marnā bhī to merī ḳhushī se ho nahīñ saktā",dagh-dehlvi
"alag karnā raqīboñ kā ilāhī tujh ko āsāñ hai
mujhe mushkil ki merī bekasī se ho nahīñ saktā",dagh-dehlvi
"kiyā hai vāda-e-fardā unhoñ ne dekhiye kyā ho
yahāñ sabr o tahammul aaj hī se ho nahīñ saktā",dagh-dehlvi
"ye mushtāq-e-shahādat kis jagah jaa.eñ kise DhūñDeñ
ki terā kaam qātil jab tujhī se ho nahīñ saktā",dagh-dehlvi
"lagā kar teġh qissa paak kījiye dād-ḳhvāhoñ kā
kisī kā faisla kar munsifī se ho nahīñ saktā",dagh-dehlvi
"mirā dushman ba-zāhir chaar din ko dost hai terā
kisī kā ho rahe ye har kisī se ho nahīñ saktā",dagh-dehlvi
"pursish kahoge kyā vahāñ jab yaañ ye sūrat hai
adā ik harf-e-vāda nāzukī se ho nahīñ saktā",dagh-dehlvi
"na kahiye go ki hāl-e-dil magar rañg-āshnā haiñ ham
ye zāhir aap kī kyā ḳhāmushī se ho nahīñ saktā",dagh-dehlvi
"kiyā jo ham ne zālim kyā karegā ġhair muñh kyā hai
kare to sabr aisā aadmī se ho nahīñ saktā",dagh-dehlvi
"chaman meñ naaz bulbul ne kiyā jo apnī naale par
chaTak kar ġhuncha bolā kyā kisī se ho nahīñ saktā",dagh-dehlvi
"nahīñ gar tujh pe qaabū dil hai par kuchh zor ho apnā
karūñ kyā ye bhī to nā-tāqatī se ho nahīñ saktā",dagh-dehlvi
"na ronā hai tarīqe kā na hañsnā hai salīqe kā
pareshānī meñ koī kaam jī se ho nahīñ saktā",dagh-dehlvi
"huā huuñ is qadar mahjūb arz-e-mudda.ā kar ke
ki ab to uzr bhī sharmindagī se ho nahīñ saktā",dagh-dehlvi
"ġhazab meñ jaan hai kyā kiije badla rañj-e-furqat kā
badī se kar nahīñ sakte ḳhushī se ho nahīñ saktā",dagh-dehlvi
"mazā jo iztirāb-e-shauq se āshiq ko hai hāsil
vo taslīm o razā o bandagī se ho nahīñ saktā",dagh-dehlvi
"ḳhudā jab dost hai ai 'dāġh' kyā dushman se andesha
hamārā kuchh kisī kī dushmanī se ho nahīñ saktā",dagh-dehlvi
"kaabe kī hai havas kabhī kū-e-butāñ kī hai
mujh ko ḳhabar nahīñ mirī miTTī kahāñ kī hai",dagh-dehlvi
"sun ke mirā fasāna unheñ lutf aa gayā
suntā huuñ ab ki roz talab qissa-ḳhvāñ kī hai",dagh-dehlvi
"paiġhām-bar kī baat par aapas meñ ranj kyā
merī zabān kī hai na tumhārī zabāñ kī hai",dagh-dehlvi
"kuchh tāzgī ho lazzat-e-āzār ke liye
har dam mujhe talāsh na.e āsmāñ kī hai",dagh-dehlvi
"jāñ-bar bhī ho ga.e haiñ bahut mujh se nīm-jāñ
kyā ġham hai ai tabīb jo puurī vahāñ kī hai",dagh-dehlvi
"hasrat baras rahī hai hamāre mazār par
kahte haiñ sab ye qabr kisī naujavāñ kī hai",dagh-dehlvi
"vaqt-e-ḳhirām-e-nāz dikhā do judā judā
ye chaal hashr kī ye ravish āsmāñ kī hai",dagh-dehlvi
"fursat kahāñ ki ham se kisī vaqt tū mile
din ġhair kā hai raat tire pāsbāñ kī hai",dagh-dehlvi
"qāsid kī guftugū se tasallī ho kis tarah
chhuptī nahīñ vo baat jo terī zabāñ kī hai",dagh-dehlvi
"jaur-e-raqīb o zulm-e-falak kā nahīñ ḳhayāl
tashvīsh ek ḳhātir-e-nā-mehrbāñ kī hai",dagh-dehlvi
"sun kar mirā fasāna-e-ġham us ne ye kahā
ho jaa.e jhuuT sach yahī ḳhūbī bayāñ kī hai",dagh-dehlvi
"dāman sambhāl bāñdh kamar āstīñ chaḌhā
ḳhanjar nikāl dil meñ agar imtihāñ kī hai",dagh-dehlvi
"har har nafas meñ dil se nikalne lagā ġhubār
kyā jaane gard-e-rāh ye kis kārvāñ kī hai",dagh-dehlvi
"kyūñki na aate ḳhuld se aadam zamīn par
mauzūñ vahīñ vo ḳhuub hai jo sunte jahāñ kī hai",dagh-dehlvi
"taqdīr se ye pūchh rahā huuñ ki ishq meñ
tadbīr koī bhī sitam-e-nā-gahāñ kī hai",dagh-dehlvi
"urdu hai jis kā naam hamīñ jānte haiñ 'dāġh'
hindostāñ meñ dhuum hamārī zabāñ kī hai",dagh-dehlvi
"kahte haiñ jis ko huur vo insāñ tumhīñ to ho
jaatī hai jis pe jaan mirī jaañ tumhīñ to ho",dagh-dehlvi
"matlab kī kah rahe haiñ vo daanā hamīñ to haiñ
matlab kī pūchhte ho vo nādāñ tumhīñ to ho",dagh-dehlvi
"aatā hai bād-e-zulm tumhīñ ko to rahm bhī
apne kiye se dil meñ pashemāñ tumhīñ to ho",dagh-dehlvi
"pachhtāoge bahut mire dil ko ujaaḌ kar
is ghar meñ aur kaun hai mehmāñ tumhīñ to ho",dagh-dehlvi
"ik roz rañg lā.eñgī ye mehrbāniyāñ
ham jānte the jaan ke ḳhvāhāñ tumhīñ to ho",dagh-dehlvi
"dildār o dil-fareb dil-āzār o dil-sitāñ
lākhoñ meñ ham kaheñge ki haañ haañ tumhīñ to ho",dagh-dehlvi
"karte ho 'dāġh' duur se but-ḳhāne ko salām
apnī tarah ke ek musalmāñ tumhīñ to ho",dagh-dehlvi
"kaun sā tā.ir-e-gum-gashta use yaad aayā
dekhtā bhāltā har shāḳh ko sayyād aayā",dagh-dehlvi
"mere qaabū meñ na pahroñ dil-e-nāshād aayā
vo mirā bhūlne vaalā jo mujhe yaad aayā",dagh-dehlvi
"koī bhūlā huā andāz-e-sitam yaad aayā
ki tabassum tujhe zālim dam-e-be-dād aayā",dagh-dehlvi
"laa.e haiñ log janāze kī tarah mahshar meñ
kis musībat se tirā kushta-e-bedād aayā",dagh-dehlvi
"jazb-e-vahshat tire qurbān tirā kyā kahnā
khiñch ke rag rag meñ mire nashtar-e-fassād aayā",dagh-dehlvi
"us ke jalve ko ġharaz kaun-o-makāñ se kyā thā
daad lene ke liye husn-e-ḳhudā-dād aayā",dagh-dehlvi
"bastiyoñ se yahī āvāz chalī aatī hai
jo kiyā tū ne vo aage tire farhād aayā",dagh-dehlvi
"dil-e-vīrāñ se raqīboñ ne murādeñ pā.īñ
kaam kis kis ke mirā ḳhirman-e-barbād aayā",dagh-dehlvi
"ishq ke aate hī muñh par mire phūlī hai basant
ho gayā zard ye shāgird jab ustād aayā",dagh-dehlvi
"ho gayā farz mujhe shauq kā daftar likhnā
jab mire haath koī ḳhāma-e-faulād aayā",dagh-dehlvi
"iid hai qatl mirā ahl-e-tamāshā ke liye
sab gale milne lage jab ki vo jallād aayā",dagh-dehlvi
"chain karte haiñ vahāñ ranj uThāne vaale
kaam uqbā meñ hamārā dil-e-nāshād aayā",dagh-dehlvi
"dī shab-e-vasl mo.azzin ne azaañ pichhlī raat
haa.e kam-baḳht ko kis vaqt ḳhudā yaad aayā",dagh-dehlvi
"mere naale ne sunā.ī hai kharī kis kis ko
muñh farishtoñ pe ye gustāḳh ye āzād aayā",dagh-dehlvi
"ġham-e-jāved ne dī mujh ko mubārakbādī
jab sunā ye ki unheñ sheva-e-bedād aayā",dagh-dehlvi
"maiñ tamannā-e-shahādat kā mazā bhuul gayā
aaj is shauq se armān se jallād aayā",dagh-dehlvi
"shādiyāna jo diyā naala o shevan ne diyā
jab mulāqāt ko nāshād kī nāshād aayā",dagh-dehlvi
"lījiye suniye ab afsāna-e-furqat mujh se
aap ne yaad dilāyā to mujhe yaad aayā",dagh-dehlvi
"aap kī bazm meñ sab kuchh hai magar 'dāġh' nahīñ
ham ko vo ḳhāna-ḳharāb aaj bahut yaad aayā",dagh-dehlvi
"ḳhātir se yā lihāz se maiñ maan to gayā
jhūTī qasam se aap kā īmān to gayā",dagh-dehlvi
"dil le ke muft kahte haiñ kuchh kaam kā nahīñ
ulTī shikāyateñ huiiñ ehsān to gayā",dagh-dehlvi
"Dartā huuñ dekh kar dil-e-be-ārzū ko maiñ
sunsān ghar ye kyuuñ na ho mehmān to gayā",dagh-dehlvi
"kyā aa.e rāhat aa.ī jo kunj-e-mazār meñ
vo valvala vo shauq vo armān to gayā",dagh-dehlvi
"dekhā hai but-kade meñ jo ai shaiḳh kuchh na pūchh
īmān kī to ye hai ki īmān to gayā",dagh-dehlvi
"ifshā-e-rāz-e-ishq meñ go zillateñ huiiñ
lekin use jatā to diyā jaan to gayā",dagh-dehlvi
"go nāma-bar se ḳhush na huā par hazār shukr
mujh ko vo mere naam se pahchān to gayā",dagh-dehlvi
"bazm-e-adū meñ sūrat-e-parvāna dil mirā
go rashk se jalā tire qurbān to gayā",dagh-dehlvi
"hosh o havās o taab o tavāñ 'dāġh' jā chuke
ab ham bhī jaane vaale haiñ sāmān to gayā",dagh-dehlvi
"le chalā jaan mirī ruuTh ke jaanā terā
aise aane se to behtar thā na aanā terā",dagh-dehlvi
"apne dil ko bhī batā.ūñ na Thikānā terā
sab ne jaanā jo patā ek ne jaanā terā",dagh-dehlvi
"tū jo ai zulf pareshān rahā kartī hai
kis ke ujḌe hue dil meñ hai Thikānā terā",dagh-dehlvi
"aarzū hī na rahī sub.h-e-vatan kī mujh ko
shām-e-ġhurbat hai ajab vaqt suhānā terā",dagh-dehlvi
"ye samajh kar tujhe ai maut lagā rakkhā hai
kaam aatā hai bure vaqt meñ aanā terā",dagh-dehlvi
"ai dil-e-shefta meñ aag lagāne vaale
rañg laayā hai ye lākhe kā jamānā terā",dagh-dehlvi
"tū ḳhudā to nahīñ ai nāseh-e-nādāñ merā
kyā ḳhatā kī jo kahā maiñ ne na maanā terā",dagh-dehlvi
"ranj kyā vasl-e-adū kā jo ta.alluq hī nahīñ
mujh ko vallāh hañsātā hai rulānā terā",dagh-dehlvi
"ka.aba o dair meñ yā chashm-o-dil-e-āshiq meñ
inhīñ do-chār gharoñ meñ hai Thikānā terā",dagh-dehlvi
"tark-e-ādat se mujhe niind nahīñ aane kī
kahīñ nīchā na ho ai gor sirhānā terā",dagh-dehlvi
"maiñ jo kahtā huuñ uThā.e haiñ bahut ranj-e-firāq
vo ye kahte haiñ baḌā dil hai tavānā terā",dagh-dehlvi
"bazm-e-dushman se tujhe kaun uThā saktā hai
ik qayāmat kā uThānā hai uThānā terā",dagh-dehlvi
"apnī āñkhoñ meñ abhī kauñd ga.ī bijlī sī
ham na samjhe ki ye aanā hai ki jaanā terā",dagh-dehlvi
"yuuñ to kyā aa.egā tū fart-e-nazākat se yahāñ
saḳht dushvār hai dhoke meñ bhī aanā terā",dagh-dehlvi
"'dāġh' ko yuuñ vo miTāte haiñ ye farmāte haiñ
tū badal Daal huā naam purānā terā",dagh-dehlvi
"lutf vo ishq meñ paa.e haiñ ki jī jāntā hai
rañj bhī aise uThā.e haiñ ki jī jāntā hai",dagh-dehlvi
"jo zamāne ke sitam haiñ vo zamāna jaane
tū ne dil itne satā.e haiñ ki jī jāntā hai",dagh-dehlvi
"tum nahīñ jānte ab tak ye tumhāre andāz
vo mire dil meñ samā.e haiñ ki jī jāntā hai",dagh-dehlvi
"inhīñ qadmoñ ne tumhāre inhīñ qadmoñ kī qasam
ḳhaak meñ itne milā.e haiñ ki jī jāntā hai",dagh-dehlvi
"dostī meñ tirī dar-parda hamāre dushman
is qadar apne parā.e haiñ ki jī jāntā hai",dagh-dehlvi
"maze ishq ke kuchh vahī jānte haiñ
ki jo maut ko zindagī jānte haiñ",dagh-dehlvi
"shab-e-vasl liiñ un kī itnī balā.eñ
ki hamdam mire haath hī jānte haiñ",dagh-dehlvi
"na ho dil to kyā lutf-e-āzār-o-rāhat
barābar ḳhushī nā-ḳhushī jānte haiñ",dagh-dehlvi
"jo hai mere dil meñ unhīñ ko ḳhabar hai
jo maiñ jāntā huuñ vahī jānte haiñ",dagh-dehlvi
"paḌā huuñ sar-e-bazm maiñ dam churā.e
magar vo ise be-ḳhudī jānte haiñ",dagh-dehlvi
"kahāñ qadr-e-ham-jins ham-jins ko hai
farishtoñ ko bhī aadmī jānte haiñ",dagh-dehlvi
"kahūñ hāl-e-dil to kaheñ us se hāsil
sabhī ko ḳhabar hai sabhī jānte haiñ",dagh-dehlvi
"vo nādān anjān bhole haiñ aise
ki sab sheva-e-dushmanī jānte haiñ",dagh-dehlvi
"nahīñ jānte is kā anjām kyā hai
vo marnā merā dil-lagī jānte haiñ",dagh-dehlvi
"samajhtā hai tū 'dāġh' ko rind zāhid
magar rind us ko valī jānte haiñ",dagh-dehlvi
"milāte ho usī ko ḳhaak meñ jo dil se miltā hai
mirī jaañ chāhne vaalā baḌī mushkil se miltā hai",dagh-dehlvi
"kahīñ hai iid kī shādī kahīñ mātam hai maqtal meñ
koī qātil se miltā hai koī bismil se miltā hai",dagh-dehlvi
"pas-e-parda bhī lailā haath rakh letī hai āñkhoñ par
ġhubār-e-nā-tavān-e-qais jab mahmil se miltā hai",dagh-dehlvi
"bhare haiñ tujh meñ vo lākhoñ hunar ai majma-e-ḳhūbī
mulāqātī tirā goyā bharī mahfil se miltā hai",dagh-dehlvi
"mujhe aatā hai kyā kyā rashk vaqt-e-zab.h us se bhī
galā jis dam lipaT kar ḳhanjar-e-qātil se miltā hai",dagh-dehlvi
"ba-zāhir bā-adab yuuñ hazrat-e-nāseh se miltā huuñ
murīd-e-ḳhās jaise murshid-e-kāmil se miltā hai",dagh-dehlvi
"misāl-e-ganj-e-qārūñ ahl-e-hājat se nahīñ chhuptā
jo hotā hai saḳhī ḳhud DhūñD kar saa.il se miltā hai",dagh-dehlvi
"javāb is baat kā us shoḳh ko kyā de sake koī
jo dil le kar kahe kam-baḳht tū kis dil se miltā hai",dagh-dehlvi
"chhupā.e se koī chhuptī hai apne dil kī betābī
ki har tār-e-nafas apnā rag-e-bismil se miltā hai",dagh-dehlvi
"adam kī jo haqīqat hai vo pūchho ahl-e-hastī se
musāfir ko to manzil kā patā manzil se miltā hai",dagh-dehlvi
"ġhazab hai 'dāġh' ke dil se tumhārā dil nahīñ miltā
tumhārā chāñd sā chehra mah-e-kāmil se miltā hai",dagh-dehlvi
"nā-ravā kahiye nā-sazā kahiye
kahiye kahiye mujhe burā kahiye",dagh-dehlvi
"tujh ko bad-ahd o bevafā kahiye
aise jhūTe ko aur kyā kahiye",dagh-dehlvi
"dard dil kā na kahiye yā kahiye
jab vo pūchhe mizāj kyā kahiye",dagh-dehlvi
"phir na rukiye jo mudda.ā kahiye
ek ke ba.ad dūsrā kahiye",dagh-dehlvi
"aap ab merā muñh na khulvā.eñ
ye na kahiye ki mudda.ā kahiye",dagh-dehlvi
"vo mujhe qatl kar ke kahte haiñ
māntā hī na thā ye kyā kahiye",dagh-dehlvi
"dil meñ rakhne kī baat hai ġham-e-ishq
is ko hargiz na barmalā kahiye",dagh-dehlvi
"tujh ko achchhā kahā hai kis kis ne
kahne vāloñ ko aur kyā kahiye",dagh-dehlvi
"vo bhī sun leñge ye kabhī na kabhī
hāl-e-dil sab se jā-ba-jā kahiye",dagh-dehlvi
"mujh ko kahiye burā na ġhair ke saath
jo ho kahnā judā judā kahiye",dagh-dehlvi
"intihā ishq kī ḳhudā jaane
dam-e-āḳhir ko ibtidā kahiye",dagh-dehlvi
"mere matlab se kyā ġharaz matlab
aap apnā to mudda.ā kahiye",dagh-dehlvi
"aisī kashtī kā Dūbnā achchhā
ki jo dushman ko nāḳhudā kahiye",dagh-dehlvi
"sabr furqat meñ aa hī jaatā hai
par use der-āshnā kahiye",dagh-dehlvi
"aa ga.ī aap ko masīhā.ī
marne vāloñ ko marhabā kahiye",dagh-dehlvi
"aap kā ḳhair-ḳhvāh mere sivā
hai koī aur dūsrā kahiye",dagh-dehlvi
"haath rakh kar vo apne kānoñ par
mujh se kahte haiñ mājrā kahiye",dagh-dehlvi
"hosh jaate rahe raqīboñ ke
'dāġh' ko aur bā-vafā kahiye",dagh-dehlvi
"phire raah se vo yahāñ aate aate
ajal mar rahī tū kahāñ aate aate",dagh-dehlvi
"na jaanā ki duniyā se jaatā hai koī
bahut der kī mehrbāñ aate aate",dagh-dehlvi
"sunā hai ki aatā hai sar nāma-bar kā
kahāñ rah gayā armuġhāñ aate aate",dagh-dehlvi
"yaqīñ hai ki ho jaa.e āḳhir ko sachchī
mire muñh meñ terī zabāñ aate aate",dagh-dehlvi
"sunāne ke qābil jo thī baat un ko
vahī rah ga.ī darmiyāñ aate aate",dagh-dehlvi
"mujhe yaad karne se ye mudda.ā thā
nikal jaa.e dam hichkiyāñ aate aate",dagh-dehlvi
"abhī sin hī kyā hai jo bebākiyāñ hoñ
unheñ ā.eñgī shoḳhiyāñ aate aate",dagh-dehlvi
"kalejā mire muñh ko aa.egā ik din
yūñhī lab par āh-o-fuġhāñ aate aate",dagh-dehlvi
"chale aate haiñ dil meñ armān lākhoñ
makāñ bhar gayā mehmāñ aate aate",dagh-dehlvi
"natīja na niklā thake sab payāmī
vahāñ jaate jaate yahāñ aate aate",dagh-dehlvi
"tumhārā hī mushtāq-e-dīdār hogā
gayā jaan se ik javāñ aate aate",dagh-dehlvi
"tirī aañkh phirte hī kaisā phirā hai
mirī raah par āsmāñ aate aate",dagh-dehlvi
"paḌā hai baḌā pech phir dil-lagī meñ
tabī.at rukī hai jahāñ aate aate",dagh-dehlvi
"mire āshiyāñ ke to the chaar tinke
chaman uḌ gayā āñdhiyāñ aate aate",dagh-dehlvi
"kisī ne kuchh un ko ubhārā to hotā
na aate na aate yahāñ aate aate",dagh-dehlvi
"qayāmat bhī aatī thī hamrāh us ke
magar rah ga.ī ham-ināñ aate aate",dagh-dehlvi
"banā hai hamesha ye dil baaġh o sahrā
bahār aate aate ḳhizāñ aate aate",dagh-dehlvi
"nahīñ khel ai 'dāġh' yāroñ se kah do
ki aatī hai urdu zabāñ aate aate",dagh-dehlvi
"ranj kī jab guftugū hone lagī
aap se tum tum se tū hone lagī",dagh-dehlvi
"chāhiye paiġhām-bar donoñ taraf
lutf kyā jab dū-ba-dū hone lagī",dagh-dehlvi
"merī rusvā.ī kī naubat aa ga.ī
un kī shohrat kū-ba-kū hone lagī",dagh-dehlvi
"hai tirī tasvīr kitnī be-hijāb
har kisī ke rū-ba-rū hone lagī",dagh-dehlvi
"ġhair ke hote bhalā ai shām-e-vasl
kyuuñ hamāre rū-ba-rū hone lagī",dagh-dehlvi
"nā-ummīdī baḌh ga.ī hai is qadar
aarzū kī aarzū hone lagī",dagh-dehlvi
"ab ke mil kar dekhiye kyā rañg ho
phir hamārī justujū hone lagī",dagh-dehlvi
"'dāġh' itrā.e hue phirte haiñ aaj
shāyad un kī aabrū hone lagī",dagh-dehlvi
"saaf kab imtihān lete haiñ
vo to dam de ke jaan lete haiñ",dagh-dehlvi
"yuuñ hai manzūr ḳhāna-vīrānī
mol merā makān lete haiñ",dagh-dehlvi
"tum taġhāful karo raqīboñ se
jānñe vaale jaan lete haiñ",dagh-dehlvi
"phir na aanā agar koī bheje
nāma-bar se zabān lete haiñ",dagh-dehlvi
"ab bhī gir paḌ ke zof se naale
sātvāñ āsmān lete haiñ",dagh-dehlvi
"tere ḳhanjar se bhī to ai qātil
nok kī nau-javān lete haiñ",dagh-dehlvi
"apne bismil kā sar hai zaanū par
kis mohabbat se jaan lete haiñ",dagh-dehlvi
"ye sunā hai mire liye talvār
ik mire mehrbān lete haiñ",dagh-dehlvi
"ye na kah ham se tere muñh meñ ḳhaak
is meñ terī zabān lete haiñ",dagh-dehlvi
"kaun jaatā hai us galī meñ jise
duur se pāsbān lete haiñ",dagh-dehlvi
"manzil-e-shauq tai nahīñ hotī
Thekiyāñ nā-tavān lete haiñ",dagh-dehlvi
"kar guzarte haiñ ho burī ki bhalī
dil meñ jo kuchh vo Thaan lete haiñ",dagh-dehlvi
"vo jhagaḌte haiñ jab raqīboñ se
biich meñ mujh ko saan lete haiñ",dagh-dehlvi
"zid har ik baat par nahīñ achchhī
dost kī dost maan lete haiñ",dagh-dehlvi
"musta.id ho ke ye kaho to sahī
aa.iye imtihān lete haiñ",dagh-dehlvi
"'dāġh' bhī hai ajiib sehr-bayāñ
baat jis kī vo maan lete haiñ",dagh-dehlvi
"saaz ye kīna-sāz kyā jāneñ
naaz vaale niyāz kyā jāneñ",dagh-dehlvi
"sham.a-rū aap go hue lekin
lutf-e-soz-o-gudāz kyā jāneñ",dagh-dehlvi
"kab kisī dar kī jab.ha-sā.ī kī
shaiḳh sāhab namāz kyā jāneñ",dagh-dehlvi
"jo rah-e-ishq meñ qadam rakkheñ
vo nasheb-o-farāz kyā jāneñ",dagh-dehlvi
"pūchhiye mai-kashoñ se lutf-e-sharāb
ye mazā pāk-bāz kyā jāneñ",dagh-dehlvi
"bale chitvan tirī ġhazab rī nigāh
kyā kareñge ye naaz kyā jāneñ",dagh-dehlvi
"jin ko apnī ḳhabar nahīñ ab tak
vo mire dil kā raaz kyā jāneñ",dagh-dehlvi
"hazrat-e-ḳhizr jab shahīd na hoñ
lutf-e-umr-e-darāz kyā jāneñ",dagh-dehlvi
"jo guzarte haiñ 'dāġh' par sadme
aap banda-navāz kyā jāneñ",dagh-dehlvi
"sab log jidhar vo haiñ udhar dekh rahe haiñ
ham dekhne vāloñ kī nazar dekh rahe haiñ",dagh-dehlvi
"tevar tire ai rashk-e-qamar dekh rahe haiñ
ham shaam se āsār-e-sahar dekh rahe haiñ",dagh-dehlvi
"merā dil-e-gum-gashta jo DhūñDā nahīñ miltā
vo apnā dahan apnī kamar dekh rahe haiñ",dagh-dehlvi
"koī to nikal aa.egā sarbāz-e-mohabbat
dil dekh rahe haiñ vo jigar dekh rahe haiñ",dagh-dehlvi
"hai majma-e-aġhyār ki hañgāma-e-mahshar
kyā sair mire dīda-e-tar dekh rahe haiñ",dagh-dehlvi
"ab ai nigah-e-shauq na rah jaa.e tamannā
is vaqt udhar se vo idhar dekh rahe haiñ",dagh-dehlvi
"har-chand ki har roz kī ranjish hai qayāmat
ham koī din us ko bhī magar dekh rahe haiñ",dagh-dehlvi
"aamad hai kisī kī ki gayā koī idhar se
kyuuñ sab taraf-e-rāhguzar dekh rahe haiñ",dagh-dehlvi
"takrār tajallī ne tire jalve meñ kyuuñ kī
hairat-zada sab ahl-e-nazar dekh rahe haiñ",dagh-dehlvi
"nairañg hai ek ek tirā diid ke qābil
ham ai falak-e-shobada-gar dekh rahe haiñ",dagh-dehlvi
"kab tak hai tumhārā suḳhan-e-talḳh gavārā
is zahr meñ kitnā hai asar dekh rahe haiñ",dagh-dehlvi
"kuchh dekh rahe haiñ dil-e-bismil kā taḌapnā
kuchh ġhaur se qātil kā hunar dekh rahe haiñ",dagh-dehlvi
"ab tak to jo qismat ne dikhāyā vahī dekhā
ā.inda ho kyā nafā o zarar dekh rahe haiñ",dagh-dehlvi
"pahle to sunā karte the āshiq kī musībat
ab aañkh se vo aaTh pahar dekh rahe haiñ",dagh-dehlvi
"kyuuñ kufr hai dīdār-e-sanam hazrat-e-vā.iz
allāh dikhātā hai bashar dekh rahe haiñ",dagh-dehlvi
"ḳhat ġhair kā paḌhte the jo Tokā to vo bole
aḳhbār kā parcha hai ḳhabar dekh rahe haiñ",dagh-dehlvi
"paḌh paḌh ke vo dam karte haiñ kuchh haath par apne
hañs hañs ke mire zaḳhm-e-jigar dekh rahe haiñ",dagh-dehlvi
"maiñ 'dāġh' huuñ martā huuñ idhar dekhiye mujh ko
muñh pher ke ye aap kidhar dekh rahe haiñ",dagh-dehlvi
"sabaq aisā paḌhā diyā tū ne
dil se sab kuchh bhalā diyā tū ne",dagh-dehlvi
"ham nikamme hue zamāne ke
kaam aisā sikhā diyā tū ne",dagh-dehlvi
"kuchh ta.alluq rahā na duniyā se
shaġhl aisā batā diyā tū ne",dagh-dehlvi
"kis ḳhushī kī ḳhabar sunā ke mujhe
ġham kā putlā banā diyā tū ne",dagh-dehlvi
"kyā batā.ūñ ki kyā liyā maiñ ne
kyā kahūñ maiñ kī kyā diyā tū ne",dagh-dehlvi
"be-talab jo milā milā mujh ko
be-ġharaz jo diyā diyā tū ne",dagh-dehlvi
"umr-e-jāved ḳhizr ko baḳhshī
āb-e-haivāñ pilā diyā tū ne",dagh-dehlvi
"nār-e-namrūd ko kiyā gulzār
dost ko yuuñ bachā diyā tū ne",dagh-dehlvi
"dast-e-mūsā meñ faiz baḳhshish hai
nūr-o-lauh-o-asā diyā tū ne",dagh-dehlvi
"sub.h mauj nasīm gulshan ko
nafas-e-jāñ-fazā diyā tū ne",dagh-dehlvi
"shab-e-tīra meñ sham.a raushan ko
nuur ḳhurshīd kā diyā tū ne",dagh-dehlvi
"naġhma bulbul ko rañg-o-bū gul ko
dil-kash-o-ḳhushnumā diyā tū ne",dagh-dehlvi
"kahīñ mushtāq se hijāb huā
kahīñ parda uThā diyā tū ne",dagh-dehlvi
"thā mirā muñh na qābil-e-labbaik
ka.aba mujh ko dikhā diyā tū ne",dagh-dehlvi
"jis qadar maiñ ne tujh se ḳhvāhish kī
is se mujh ko sivā diyā tū ne",dagh-dehlvi
"rahbar-e-ḳhizr-o-hādī-e-ilyās
mujh ko vo rahnumā diyā tū ne",dagh-dehlvi
"miT ga.e dil se naqsh-e-bātil sab
naqsha apnā jamā diyā tū ne",dagh-dehlvi
"hai yahī raah manzil-e-maqsūd
ḳhuub raste lagā diyā tū ne",dagh-dehlvi
"mujh gunahgār ko jo baḳhsh diyā
to jahannum ko kyā diyā tū ne",dagh-dehlvi
"'dāġh' ko kaun dene vaalā thā
jo diyā ai ḳhudā diyā tū ne",dagh-dehlvi
"tamāshā-e-dair-o-haram dekhte haiñ
tujhe har bahāne se ham dekhte haiñ",dagh-dehlvi
"hamārī taraf ab vo kam dekhte haiñ
vo nazreñ nahīñ jin ko ham dekhte haiñ",dagh-dehlvi
"zamāne ke kyā kyā sitam dekhte haiñ
hamīñ jānte haiñ jo ham dekhte haiñ",dagh-dehlvi
"phire but-kade se to ai ahl-e-ka.aba
phir aa kar tumhāre qadam dekhte haiñ",dagh-dehlvi
"hameñ chashm-e-bīnā dikhātī hai sab kuchh
vo andhe haiñ jo jām-e-jam dekhte haiñ",dagh-dehlvi
"na īmā-e-ḳhvāhish na iz.hār-e-matlab
mire muñh ko ahl-e-karam dekhte haiñ",dagh-dehlvi
"kabhī toḌte haiñ vo ḳhanjar ko apne
kabhī nabz-e-bismil meñ dam dekhte haiñ",dagh-dehlvi
"ġhanīmat hai chashm-e-taġhāful bhī un kī
bahut dekhte haiñ jo kam dekhte haiñ",dagh-dehlvi
"ġharaz kyā ki samjheñ mire ḳhat kā mazmūñ
vo unvān o tarz-e-raqam dekhte haiñ",dagh-dehlvi
"salāmat rahe dil burā hai ki achchhā
hazāroñ meñ ye ek dam dekhte haiñ",dagh-dehlvi
"rahā kaun mahfil meñ ab aane vaalā
vo chāroñ taraf dam-ba-dam dekhte haiñ",dagh-dehlvi
"udhar sharm haa.il idhar ḳhauf maane
na vo dekhte haiñ na ham dekhte haiñ",dagh-dehlvi
"unheñ kyuuñ na ho dilrubā.ī se nafrat
ki har dil meñ vo ġham alam dekhte haiñ",dagh-dehlvi
"nigahbāñ se bhī kyā huī bad-gumānī
ab us ko tire saath kam dekhte haiñ",dagh-dehlvi
"hameñ 'dāġh' kyā kam hai ye sarfarāzī
ki shāh-e-dakan ke qadam dekhte haiñ",dagh-dehlvi
"terī sūrat ko dekhtā huuñ maiñ
us kī qudrat ko dekhtā huuñ maiñ",dagh-dehlvi
"jab huī sub.h aa ga.e nāseh
unhīñ hazrat ko dekhtā huuñ maiñ",dagh-dehlvi
"vo musībat sunī nahīñ jaatī
jis musībat ko dekhtā huuñ maiñ",dagh-dehlvi
"dekhne aa.e haiñ jo merī nabz
un kī sūrat ko dekhtā huuñ maiñ",dagh-dehlvi
"maut mujh ko dikhā.ī detī hai
jab tabī.at ko dekhtā huuñ maiñ",dagh-dehlvi
"shab-e-furqat uThā uThā kar sar
sub.h-e-ishrat ko dekhtā huuñ maiñ",dagh-dehlvi
"duur baiThā huā sar-e-mahfil
rañg-e-sohbat ko dekhtā huuñ maiñ",dagh-dehlvi
"har musībat hai be-mazā shab-e-ġham
aafat aafat ko dekhtā huuñ maiñ",dagh-dehlvi
"na mohabbat ko jānte ho tum
na muravvat ko dekhtā huuñ maiñ",dagh-dehlvi
"koī dushman ko yuuñ na dekhegā
jaise qismat ko dekhtā huuñ maiñ",dagh-dehlvi
"hashr meñ 'dāġh' koī dost nahīñ
saarī ḳhilqat ko dekhtā huuñ maiñ",dagh-dehlvi
"tum ā.īna hī na har baar dekhte jaao
mirī taraf bhī to sarkār dekhte jaao",dagh-dehlvi
"na jaao hāl-e-dil-e-zār dekhte jaao
ki jī na chāhe to nā-chār dekhte jaao",dagh-dehlvi
"bahār-e-umr meñ bāġh-e-jahāñ kī sair karo
khilā huā hai ye gulzār dekhte jaao",dagh-dehlvi
"yahī to chashm-e-haqīqat nigar kā surma hai
nizā-e-kāfir-o-dīñ-dār dekhte jaao",dagh-dehlvi
"uThāo aañkh na sharmāo ye to mahfil hai
ġhazab se jānib-e-aġhyār dekhte jaao",dagh-dehlvi
"nahīñ hai jins-e-vafā kī tumheñ jo qadr na ho
baneñge kitne ḳharīdār dekhte jaao",dagh-dehlvi
"tumheñ ġharaz jo karo rahm pā.emāloñ par
tum apnī shoḳhi-e-raftār dekhte jaao",dagh-dehlvi
"qasam bhī khaa.ī thī qur.ān bhī uThāyā thā
phir aaj hai vahī inkār dekhte jaao",dagh-dehlvi
"ye shāmat aa.ī ki us kī galī meñ dil ne kahā
khulā hai rauzan-e-dīvār dekhte jaao",dagh-dehlvi
"huā hai kyā abhī hañgāma aur kuchh hogā
fuġhāñ meñ hashr ke āsār dekhte jaao",dagh-dehlvi
"shab-e-visāl adū kī yahī nishānī hai
nishān-e-bosa-e-ruḳhsār dekhte jaao",dagh-dehlvi
"tumhārī aañkh mire dil se le sabab be-vaj.h
huī hai laḌne ko tayyār dekhte jaao",dagh-dehlvi
"idhar ko aa hī ga.e ab to hazrat-e-zāhid
yahīñ hai ḳhāna-e-ḳhummār dekhte jaao",dagh-dehlvi
"raqīb barsar-e-parḳhāsh ham se hotā hai
baḌhegī muft meñ takrār dekhte jaao",dagh-dehlvi
"nahīñ haiñ jurm-e-mohabbat meñ sab ke sab mulzim
ḳhatā muaaf ḳhatā-vār dekhte jaao",dagh-dehlvi
"dikhā rahī hai tamāshā falak kī nairañgī
nayā hai sho.abada har baar dekhte jaao",dagh-dehlvi
"banā diyā mirī chāhat ne ġhairat-e-yūsuf
tum apnī garmī-e-bāzār dekhte jaao",dagh-dehlvi
"na jaao band kiye aañkh rah-ravān-e-adam
idhar udhar bhī ḳhabar-dār dekhte jaao",dagh-dehlvi
"sunī-sunā.ī pe hargiz kabhī amal na karo
hamāre haal ke aḳhbār dekhte jaao",dagh-dehlvi
"koī na koī har ik sher meñ hai baat zarūr
janāb-e-'dāġh' ke ash.ār dekhte jaao",dagh-dehlvi
"tumhāre ḳhat meñ nayā ik salām kis kā thā
na thā raqīb to āḳhir vo naam kis kā thā",dagh-dehlvi
"vo qatl kar ke mujhe har kisī se pūchhte haiñ
ye kaam kis ne kiyā hai ye kaam kis kā thā",dagh-dehlvi
"vafā kareñge nibāheñge baat māneñge
tumheñ bhī yaad hai kuchh ye kalām kis kā thā",dagh-dehlvi
"rahā na dil meñ vo bedard aur dard rahā
muqīm kaun huā hai maqām kis kā thā",dagh-dehlvi
"na pūchh-gachh thī kisī kī vahāñ na āv-bhagat
tumhārī bazm meñ kal ehtimām kis kā thā",dagh-dehlvi
"tamām bazm jise sun ke rah ga.ī mushtāq
kaho vo tazkira-e-nā-tamām kis kā thā",dagh-dehlvi
"hamāre ḳhat ke to purze kiye paḌhā bhī nahīñ
sunā jo tū ne ba-dil vo payām kis kā thā",dagh-dehlvi
"uThā.ī kyuuñ na qayāmat adū ke kūche meñ
lihāz aap ko vaqt-e-ḳhirām kis kā thā",dagh-dehlvi
"guzar gayā vo zamāna kahūñ to kis se kahūñ
ḳhayāl dil ko mire sub.h o shaam kis kā thā",dagh-dehlvi
"hameñ to hazrat-e-vā.iz kī zid ne pilvā.ī
yahāñ irāda-e-sharb-e-mudām kis kā thā",dagh-dehlvi
"agarche dekhne vaale tire hazāroñ the
tabāh-hāl bahut zer-e-bām kis kā thā",dagh-dehlvi
"vo kaun thā ki tumheñ jis ne bevafā jaanā
ḳhayāl-e-ḳhām ye saudā-e-ḳhām kis kā thā",dagh-dehlvi
"inhīñ sifāt se hotā hai aadmī mash.hūr
jo lutf aam vo karte ye naam kis kā thā",dagh-dehlvi
"har ik se kahte haiñ kyā 'dāġh' bevafā niklā
ye pūchhe un se koī vo ġhulām kis kā thā",dagh-dehlvi
"un ke ik jāñ-nisār ham bhī haiñ
haiñ jahāñ sau hazār ham bhī haiñ",dagh-dehlvi
"tum bhī bechain ham bhī haiñ bechain
tum bhī ho be-qarār ham bhī haiñ",dagh-dehlvi
"ai falak kah to kyā irāda hai
aish ke ḳhvāst-gār ham bhī haiñ",dagh-dehlvi
"khīñch lā.egā jazb-e-dil un ko
hama tan intizār ham bhī haiñ",dagh-dehlvi
"bazm-e-dushman meñ le chalā hai dil
kaise be-iḳhtiyār ham bhī haiñ",dagh-dehlvi
"shahr ḳhālī kiye dukāñ kaisī
ek hī bāda-ḳhvār ham bhī haiñ",dagh-dehlvi
"sharm samjhe tire taġhāful ko
vaah kyā hoshiyār ham bhī haiñ",dagh-dehlvi
"haath ham se milāo ai muusā
āshiq-e-rū-e-yār ham bhī haiñ",dagh-dehlvi
"ḳhvāhish-e-bāda-e-tuhūr nahīñ
kaise parhez-gār ham bhī haiñ",dagh-dehlvi
"tum agar apnī guuñ ke ho ma.ashūq
apne matlab ke yaar ham bhī haiñ",dagh-dehlvi
"jis ne chāhā phañsā liyā ham ko
dilbaroñ ke shikār ham bhī haiñ",dagh-dehlvi
"aa.ī mai-ḳhāne se ye kis kī sadā
laao yāroñ ke yaar ham bhī haiñ",dagh-dehlvi
"le hī to legī dil nigāh tirī
har tarah hoshiyār ham bhī haiñ",dagh-dehlvi
"idhar aa kar bhī fātiha paḌh lo
aaj zer-e-mazār ham bhī haiñ",dagh-dehlvi
"ġhair kā haal pūchhiye ham se
us ke jalse ke yaar ham bhī haiñ",dagh-dehlvi
"kaun sā dil hai jis meñ 'dāġh' nahīñ
ishq meñ yādgār ham bhī haiñ",dagh-dehlvi
"uzr aane meñ bhī hai aur bulāte bhī nahīñ
bā.is-e-tark-e-mulāqāt batāte bhī nahīñ",dagh-dehlvi
"muntazir haiñ dam-e-ruḳhsat ki ye mar jaa.e to jaa.eñ
phir ye ehsān ki ham chhoḌ ke jaate bhī nahīñ",dagh-dehlvi
"sar uThāo to sahī aañkh milāo to sahī
nashsha-e-mai bhī nahīñ niiñd ke maate bhī nahīñ",dagh-dehlvi
"kyā kahā phir to kaho ham nahīñ sunte terī
nahīñ sunte to ham aisoñ ko sunāte bhī nahīñ",dagh-dehlvi
"ḳhuub parda hai ki chilman se lage baiThe haiñ
saaf chhupte bhī nahīñ sāmne aate bhī nahīñ",dagh-dehlvi
"mujh se lāġhar tirī āñkhoñ meñ khaTakte to rahe
tujh se nāzuk mirī nazroñ meñ samāte bhī nahīñ",dagh-dehlvi
"dekhte hī mujhe mahfil meñ ye irshād huā
kaun baiThā hai use log uThāte bhī nahīñ",dagh-dehlvi
"ho chukā qat.a ta.alluq to jafā.eñ kyuuñ hoñ
jin ko matlab nahīñ rahtā vo satāte bhī nahīñ",dagh-dehlvi
"ziist se tañg ho ai 'dāġh' to jiite kyuuñ ho
jaan pyārī bhī nahīñ jaan se jaate bhī nahīñ",dagh-dehlvi
"uzr un kī zabān se niklā
tiir goyā kamān se niklā",dagh-dehlvi
"vo chhalāvā is aan se niklā
al-amāñ har zabān se niklā",dagh-dehlvi
"ḳhār-e-hasrat bayān se niklā
dil kā kāñTā zabān se niklā",dagh-dehlvi
"fitna-gar kyā makān se niklā
āsmāñ āsmān se niklā",dagh-dehlvi
"aa gayā ġhash nigāh dekhte hī
mudda.ā kab zabān se niklā",dagh-dehlvi
"khā ga.e the vafā kā dhokā ham
jhuuT sach imtihān se niklā",dagh-dehlvi
"dil meñ rahne na duuñ tirā shikva
dil meñ aayā zabān se niklā",dagh-dehlvi
"vahm aate haiñ dekhiye kyā ho
vo akelā makān se niklā",dagh-dehlvi
"tum baraste rahe sar-e-mahfil
kuchh bhī merī zabān se niklā",dagh-dehlvi
"sach to ye hai mo.āmla dil kā
bāhar apne gumān se niklā",dagh-dehlvi
"us ko aayat hadīs kyā samjheñ
jo tumhārī zabān se niklā",dagh-dehlvi
"paḌ gayā jo zabāñ se terī harf
phir na apne makān se niklā",dagh-dehlvi
"dekh kar rū-e-yār salle-alā
be-tahāshā zabān se niklā",dagh-dehlvi
"lo qayāmat ab aa.ī vo kāfir
ban-banā kar makān se niklā",dagh-dehlvi
"mar ga.e ham magar tirā armān
dil se niklā na jaan se niklā",dagh-dehlvi
"rāh-rav-e-rāh-e-ishq the lākhoñ
aage maiñ kārvān se niklā",dagh-dehlvi
"samjho patthar kī tum lakīr use
jo hamārī zabān se niklā",dagh-dehlvi
"bazm se tum ko le ke jā.eñge
kaam kab phūl-pān se niklā",dagh-dehlvi
"kyā muravvat hai nāvak-e-dil-doz
pahle hargiz na jaan se niklā",dagh-dehlvi
"tere dīvānoñ kā bhī lashkar aaj
kis tajammul se shaan se niklā",dagh-dehlvi
"muḌ ke dekhā to maiñ ne kab dekhā
duur jab pāsbān se niklā",dagh-dehlvi
"vo hile lab tumhāre vaade par
vo tumhārī zabān se niklā",dagh-dehlvi
"us kī bāñkī adā ne jab maarā
dam mirā aan taan se niklā",dagh-dehlvi
"mere aañsū kī us ne kī tārīf
ḳhuub motī ye kaan se niklā",dagh-dehlvi
"ham khaḌe tum se bāteñ karte the
ġhair kyuuñ darmiyān se niklā",dagh-dehlvi
"zikr ahl-e-vafā kā jab aayā
'dāġh' un kī zabān se niklā",dagh-dehlvi
"vo zamāna nazar nahīñ aatā
kuchh Thikānā nazar nahīñ aatā",dagh-dehlvi
"jaan jaatī dikhā.ī detī hai
un kā aanā nazar nahīñ aatā",dagh-dehlvi
"ishq dar-parda phūñktā hai aag
ye jalānā nazar nahīñ aatā",dagh-dehlvi
"ik zamāna mirī nazar meñ rahā
ik zamāna nazar nahīñ aatā",dagh-dehlvi
"dil ne is bazm meñ biThā to diyā
uTh ke jaanā nazar nahīñ aatā",dagh-dehlvi
"rahiye mushtāq-e-jalva-e-dīdār
ham ne maanā nazar nahīñ aatā",dagh-dehlvi
"le chalo mujh ko rāh-ravān-e-adam
yaañ Thikānā nazar nahīñ aatā",dagh-dehlvi
"dil pe baiThā kahāñ se tīr-e-nigāh
ye nishāna nazar nahīñ aatā",dagh-dehlvi
"tum milāoge ḳhaak meñ ham ko
dil milānā nazar nahīñ aatā",dagh-dehlvi
"aap hī dekhte haiñ ham ko to
dil kā aanā nazar nahīñ aatā",dagh-dehlvi
"dil-e-pur-ārzū luTā ai 'dāġh'
vo ḳhazāna nazar nahīñ aatā",dagh-dehlvi
"ye baat baat meñ kyā nāzukī nikaltī hai
dabī dabī tire lab se hañsī nikaltī hai",dagh-dehlvi
"Thahar Thahar ke jalā dil ko ek baar na phūñk
ki is meñ bū-e-mohabbat abhī nikaltī hai",dagh-dehlvi
"bajā.e shikva bhī detā huuñ maiñ duā us ko
mirī zabāñ se karūñ kyā yahī nikaltī hai",dagh-dehlvi
"ḳhushī meñ ham ne ye shoḳhī kabhī nahīñ dekhī
dam-e-itāb jo rañgat tirī nikaltī hai",dagh-dehlvi
"hazār baar jo māñgā karo to kyā hāsil
duā vahī hai jo dil se kabhī nikaltī hai",dagh-dehlvi
"adā se terī magar khiñch rahīñ haiñ talvāreñ
nigah nigah se chhurī par chhurī nikaltī hai",dagh-dehlvi
"muhīt-e-ishq meñ hai kyā umiid o biim mujhe
ki Duub Duub ke kashtī mirī nikaltī hai",dagh-dehlvi
"jhalak rahī hai sar-e-shāḳh-e-mizha ḳhuun kī buuñd
shajar meñ pahle samar se kalī nikaltī hai",dagh-dehlvi
"shab-e-firāq jo khole haiñ ham ne zaḳhm-e-jigar
ye intizār hai kab chāñdnī nikaltī hai",dagh-dehlvi
"samajh to lījiye kahne to dījiye matlab
bayāñ se pahle hī mujh par chhurī nikaltī hai",dagh-dehlvi
"ye dil kī aag hai yā dil ke nuur kā hai zuhūr
nafas nafas meñ mire raushnī nikaltī hai",dagh-dehlvi
"kahā jo maiñ ne ki mar jā.ūñgā to kahte haiñ
hamāre zā.iche meñ zindagī nikaltī hai",dagh-dehlvi
"samajhne vaale samajhte haiñ pech kī taqrīr
ki kuchh na kuchh tirī bātoñ meñ fī nikaltī hai",dagh-dehlvi
"dam-e-aḳhīr tasavvur hai kis parī-vash kā
ki merī ruuh bhī ban kar parī nikaltī hai",dagh-dehlvi
"sanam-kade meñ bhī hai husn ik ḳhudā.ī kā
ki jo nikaltī hai sūrat parī nikaltī hai",dagh-dehlvi
"mire nikāle na niklegī aarzū merī
jo tum nikālnā chāho abhī nikaltī hai",dagh-dehlvi
"ġham-e-firāq meñ ho 'dāġh' is qadar betāb
zarā se ranj meñ jaañ aap kī nikaltī hai",dagh-dehlvi
"zāhid na kah burī ki ye mastāne aadmī haiñ
tujh ko lipaT paḌeñge dīvāne aadmī haiñ",dagh-dehlvi
"ġhairoñ kī dostī par kyuuñ e'tibār kiije
ye dushmanī kareñge begāne aadmī haiñ",dagh-dehlvi
"jo aadmī pe guzrī vo ik sivā tumhāre
kyā jī lagā ke sunte afsāne aadmī haiñ",dagh-dehlvi
"kyā jur.ateñ jo ham ko darbāñ tumhārā Toke
kah do ki ye to jāne-pahchāne aadmī haiñ",dagh-dehlvi
"mai buuñd bhar pilā kar kyā hañs rahā hai saaqī
bhar bhar ke piite āḳhir paimāne aadmī haiñ",dagh-dehlvi
"tum ne hamāre dil meñ ghar kar liyā to kyā hai
ābād karte āḳhir vīrāne aadmī haiñ",dagh-dehlvi
"nāseh se koī kah de kiije kalām aisā
hazrat ko tā ki koī ye jaane aadmī haiñ",dagh-dehlvi
"jab dāvar-e-qayāmat pūchhegā tum pe rakh kar
kah deñge saaf ham to begāne aadmī haiñ",dagh-dehlvi
"maiñ vo bashar ki mujh se har aadmī ko nafrat
tum sham.a vo ki tum par parvāne aadmī haiñ",dagh-dehlvi
"mahfil bharī huī hai saudā.iyoñ se us kī
us ġhairat-e-parī par dīvāne aadmī haiñ",dagh-dehlvi
"shābāsh 'dāġh' tujh ko kyā teġh-e-ishq khaa.ī
jī karte haiñ vahī jo mardāne aadmī haiñ",dagh-dehlvi
"chār-sū hai baḌī vahshat kā samāñ
kisī aaseb kā saaya hai yahāñ",fahmida-riaz
"koī āvāz sī hai marsiyāñ-ḳhvāñ
shahr kā shahr banā goristāñ",fahmida-riaz
"ek maḳhlūq jo bastī hai yahāñ
jis pe insāñ kā guzartā hai gumāñ",fahmida-riaz
"ḳhud to sākit hai misāl-e-tasvīr
jumbish-e-ġhair se hai raqs-kunāñ",fahmida-riaz
"koī chehra nahīñ juz zer-e-naqāb
na koī jism hai juz be-dil-o-jāñ",fahmida-riaz
"ulmā haiñ dushman-e-fahm-o-tahaqīq
kodanī sheva-e-dānish-mandāñ",fahmida-riaz
"shā.ir-e-qaum pe ban aa.ī hai
kizb kaise ho tasavvuf meñ nihāñ",fahmida-riaz
"lab haiñ masrūf-e-qasīda-goī
aur āñkhoñ meñ hai zillat uryāñ",fahmida-riaz
"sabz ḳhat āqibat-o-dīñ ke asiir
pārsā ḳhush-tan-o-nau-ḳhez javāñ",fahmida-riaz
"ye zan-e-naġhma-gar-o-ishq-shi.ār
yās-o-hasrat se huī hai hairāñ",fahmida-riaz
"kis se ab ārzū-e-vasl kareñ
is ḳharābe meñ koī mard kahāñ",fahmida-riaz
"jo mujh meñ chhupā merā galā ghoñT rahā hai
yā vo koī iblīs hai yā merā ḳhudā hai",fahmida-riaz
"jab sar meñ nahīñ ishq to chehre pe chamak hai
ye naḳhl ḳhizāñ aa.ī to shādāb huā hai",fahmida-riaz
"kyā merā ziyāñ hai jo muqābil tire aa jā.ūñ
ye amr to ma.alūm ki tū mujh se baḌā hai",fahmida-riaz
"maiñ banda-o-nāchār ki sairāb na ho pā.ūñ
ai zāhir-o-maujūd mirā jism duā hai",fahmida-riaz
"haañ us ke ta.āqub se mire dil meñ hai inkār
vo shaḳhs kisī ko na milegā na milā hai",fahmida-riaz
"kyuuñ nūr-e-abad dil meñ guzar kar nahīñ paatā
siine kī siyāhī se nayā harf likhā hai",fahmida-riaz
"kabhī dhanak sī utartī thī un nigāhoñ meñ
vo shoḳh rañg bhī dhīme paḌe havāoñ meñ",fahmida-riaz
"maiñ tez-gām chalī jā rahī thī us kī samt
kashish ajiib thī us dasht kī sadāoñ meñ",fahmida-riaz
"vo ik sadā jo fareb-e-sadā se bhī kam hai
na Duub jaa.e kahīñ tund-rau havāoñ meñ",fahmida-riaz
"sukūt-e-shām hai aur maiñ huuñ gosh-bar-āvāz
ki ek va.ade kā afsūñ sā hai fazāoñ meñ",fahmida-riaz
"mirī tarah yūñhī gum-karda-rāh chhoḌegī
tum apnī baañh na denā havā kī bāñhoñ meñ",fahmida-riaz
"nuqūsh paañv ke likhte haiñ manzil-e-nā-yāft
mirā safar to hai tahrīr merī rāhoñ meñ",fahmida-riaz
"patthar se visāl māñgtī huuñ
maiñ ādamiyoñ se kaT ga.ī huuñ",fahmida-riaz
"shāyad pā.ūñ surāġh-e-ulfat
muTThī meñ ḳhāk-bhar rahī huuñ",fahmida-riaz
"har lams hai jab tapish se aarī
kisī aañch se yuuñ pighal rahī huuñ",fahmida-riaz
"vo ḳhvāhish-e-bosa bhī nahīñ ab
hairat se hoñT kāTtī huuñ",fahmida-riaz
"ik tiflak-e-justujū huuñ shāyad
maiñ apne badan se kheltī huuñ",fahmida-riaz
"ab tab.a kisī pe kyuuñ ho rāġhib
insānoñ ko barat chukī huuñ",fahmida-riaz
"ye kis ke āñsuoñ ne us naqsh ko miTāyā
jo mere lauh-e-dil par tū ne kabhī banāyā",fahmida-riaz
"thā dil jab us pe maa.il thā shauq saḳht mushkil
tarġhīb ne use bhī āsān kar dikhāyā",fahmida-riaz
"ik gard-bād meñ tū ojhal huā nazar se
is dasht-e-be-samar se juz ḳhaak kuchh na paayā",fahmida-riaz
"ai chob-e-ḳhushk-e-sahrā vo bād-e-shauq kyā thī
merī tarah barahna jis ne tujhe banāyā",fahmida-riaz
"phir ham haiñ nīm-shab hai andesha-e-abas hai
vo vāhima ki jis se terā yaqīn aayā",fahmida-riaz
"ye pairahan jo mirī ruuh kā utar na sakā
to naḳh-ba-naḳh kahīñ paivast resha-e-dil thā",fahmida-riaz
"mujhe ma.āl-e-safar kā malāl kyūñ-kar ho
ki jab safar hī mirā fāsloñ kā dhokā thā",fahmida-riaz
"maiñ jab firāq kī rātoñ meñ us ke saath rahī
vo phir visāl ke lamhoñ meñ kyuuñ akelā thā",fahmida-riaz
"vo vāste kī tirā darmiyāñ bhī kyuuñ aa.e
ḳhudā ke saath mirā jism kyuuñ na ho tanhā",fahmida-riaz
"sarāb huuñ maiñ tirī pyaas kyā bujhā.ūñgī
is ishtiyāq se tishna zabāñ qarīb na lā",fahmida-riaz
"sarāb huuñ ki badan kī yahī shahādat hai
har ek uzv meñ bahtā hai ret kā dariyā",fahmida-riaz
"jo mere lab pe hai shāyad vahī sadāqat hai
jo mere dil meñ hai us harf-e-rā.egāñ pe na jā",fahmida-riaz
"jise maiñ toḌ chukī huuñ vo raushnī kā tilism
shuā-e-nūr-e-azal ke sivā kuchh aur na thā",fahmida-riaz
"aa.e kuchh abr kuchh sharāb aa.e
is ke ba.ad aa.e jo azaab aa.e",faiz-ahmad-faiz
"bām-e-mīnā se māhtāb utre
dast-e-sāqī meñ āftāb aa.e",faiz-ahmad-faiz
"har rag-e-ḳhūñ meñ phir charāġhāñ ho
sāmne phir vo be-naqāb aa.e",faiz-ahmad-faiz
"umr ke har varaq pe dil kī nazar
terī mehr-o-vafā ke baab aa.e",faiz-ahmad-faiz
"kar rahā thā ġham-e-jahāñ kā hisāb
aaj tum yaad be-hisāb aa.e",faiz-ahmad-faiz
"na ga.ī tere ġham kī sardārī
dil meñ yuuñ roz inqalāb aa.e",faiz-ahmad-faiz
"jal uThe bazm-e-ġhair ke dar-o-bām
jab bhī ham ḳhānumāñ-ḳharāb aa.e",faiz-ahmad-faiz
"is tarah apnī ḳhāmushī gūñjī
goyā har samt se javāb aa.e",faiz-ahmad-faiz
"'faiz' thī raah sar-ba-sar manzil
ham jahāñ pahuñche kāmyāb aa.e",faiz-ahmad-faiz
"aaj yuuñ mauj-dar-mauj ġham tham gayā is tarah ġham-zadoñ ko qarār aa gayā
jaise ḳhush-bū-e-zulf-e-bahār aa ga.ī jaise paiġhām-e-dīdār-e-yār aa gayā",faiz-ahmad-faiz
"jis kī dīd-o-talab vahm samjhe the ham rū-ba-rū phir sar-e-rahguzār aa gayā
sub.h-e-fardā ko phir dil tarasne lagā umr-e-rafta tirā e'tibār aa gayā",faiz-ahmad-faiz
"rut badalne lagī rañg-e-dil dekhnā rañg-e-gulshan se ab haal khultā nahīñ
zaḳhm chhalkā koī yā koī gul khilā ashk umDe ki abr-e-bahār aa gayā",faiz-ahmad-faiz
"ḳhūn-e-ushshāq se jaam bharne lage dil sulagne lage daaġh jalne lage
mahfil-e-dard phir rañg par aa ga.ī phir shab-e-ārzū par nikhār aa gayā",faiz-ahmad-faiz
"sarfaroshī ke andāz badle ga.e dāvat-e-qatl par maqtal-e-shahr meñ
Daal kar koī gardan meñ tauq aa gayā laad kar koī kāñdhe pe daar aa gayā",faiz-ahmad-faiz
"'faiz' kyā jāniye yaar kis aas par muntazir haiñ ki lā.egā koī ḳhabar
mai-kashoñ par huā mohtasib mehrbāñ dil-figāroñ pe qātil ko pyaar aa gayā",faiz-ahmad-faiz
"''aap kī yaad aatī rahī raat bhar''
chāñdnī dil dukhātī rahī raat bhar",faiz-ahmad-faiz
"gaah jaltī huī gaah bujhtī huī
sham-e-ġham jhilmilātī rahī raat bhar",faiz-ahmad-faiz
"koī ḳhushbū badaltī rahī pairahan
koī tasvīr gaatī rahī raat bhar",faiz-ahmad-faiz
"phir sabā sāya-e-shāḳh-e-gul ke tale
koī qissa sunātī rahī raat bhar",faiz-ahmad-faiz
"jo na aayā use koī zanjīr-e-dar
har sadā par bulātī rahī raat bhar",faiz-ahmad-faiz
"ek ummīd se dil bahaltā rahā
ik tamannā satātī rahī raat bhar",faiz-ahmad-faiz
"ab jo koī pūchhe bhī to us se kyā sharh-e-hālāt kareñ
dil Thahre to dard sunā.eñ dard thame to baat kareñ",faiz-ahmad-faiz
"shaam huī phir josh-e-qadah ne bazm-e-harīfāñ raushan kī
ghar ko aag lagā.eñ ham bhī raushan apnī raat kareñ",faiz-ahmad-faiz
"qatl-e-dil-o-jāñ apne sar hai apnā lahū apnī gardan pe
mohr-ba-lab baiThe haiñ kis kā shikva kis ke saath kareñ",faiz-ahmad-faiz
"hijr meñ shab bhar dard-o-talab ke chāñd sitāre saath rahe
sub.h kī vīrānī meñ yaaro kaise basar auqāt kareñ",faiz-ahmad-faiz
"ab ke baras dastūr-e-sitam meñ kyā kyā baab īzād hue
jo qātil the maqtūl hue jo said the ab sayyād hue",faiz-ahmad-faiz
"pahle bhī ḳhizāñ meñ baaġh ujḌe par yuuñ nahīñ jaise ab ke baras
saare buuTe patta patta ravish ravish barbād hue",faiz-ahmad-faiz
"pahle bhī tavāf-e-sham-e-vafā thī rasm mohabbat vāloñ kī
ham tum se pahle bhī yahāñ 'mansūr' hue 'farhād' hue",faiz-ahmad-faiz
"ik gul ke murjhāne par kyā gulshan meñ kohrām machā
ik chehra kumhlā jaane se kitne dil nāshād hue",faiz-ahmad-faiz
"'faiz' na ham 'yūsuf' na koī 'yāqūb' jo ham ko yaad kare
apnī kyā kan.āñ meñ rahe yā misr meñ jā ābād hue",faiz-ahmad-faiz
"ab vahī harf-e-junūñ sab kī zabāñ Thahrī hai
jo bhī chal niklī hai vo baat kahāñ Thahrī hai",faiz-ahmad-faiz
"aaj tak shaiḳh ke ikrām meñ jo shai thī harām
ab vahī dushman-e-dīñ rāhat-e-jāñ Thahrī hai",faiz-ahmad-faiz
"hai ḳhabar garm ki phirtā hai gurezāñ nāseh
guftugū aaj sar-e-kū-e-butāñ Thahrī hai",faiz-ahmad-faiz
"hai vahī āriz-e-lailā vahī shīrīñ kā dahan
nigah-e-shauq ghaḌī bhar ko jahāñ Thahrī hai",faiz-ahmad-faiz
"vasl kī shab thī to kis darja subuk guzrī thī
hijr kī shab hai to kyā saḳht girāñ Thahrī hai",faiz-ahmad-faiz
"bikhrī ik baar to haath aa.ī hai kab mauj-e-shamīm
dil se niklī hai to kab lab pe fuġhāñ Thahrī hai",faiz-ahmad-faiz
"dast-e-sayyād bhī aajiz hai kaf-e-gul-chīñ bhī
bū-e-gul Thahrī na bulbul kī zabāñ Thahrī hai",faiz-ahmad-faiz
"aate aate yūñhī dam bhar ko rukī hogī bahār
jaate jaate yūñhī pal bhar ko ḳhizāñ Thahrī hai",faiz-ahmad-faiz
"ham ne jo tarz-e-fuġhāñ kī hai qafas meñ ījād
'faiz' gulshan meñ vahī tarz-e-bayāñ Thahrī hai",faiz-ahmad-faiz
"baat bas se nikal chalī hai
dil kī hālat sambhal chalī hai",faiz-ahmad-faiz
"ab junūñ had se baḌh chalā hai
ab tabī.at bahal chalī hai",faiz-ahmad-faiz
"ashk ḳhūnāb ho chale haiñ
ġham kī rañgat badal chalī hai",faiz-ahmad-faiz
"yā yūñhī bujh rahī haiñ sham.eñ
yā shab-e-hijr Tal chalī hai",faiz-ahmad-faiz
"laakh paiġhām ho ga.e haiñ
jab sabā ek pal chalī hai",faiz-ahmad-faiz
"jaao ab so raho sitāro
dard kī raat Dhal chalī hai",faiz-ahmad-faiz
"chāñd nikle kisī jānib tirī zebā.ī kā
rañg badle kisī sūrat shab-e-tanhā.ī kā",faiz-ahmad-faiz
"daulat-e-lab se phir ai ḳhusrav-e-shīrīñ-dahanāñ
aaj arzāñ ho koī harf shanāsā.ī kā",faiz-ahmad-faiz
"garmi-e-rashk se har anjuman-e-gul-badanāñ
tazkira chheḌe tirī pairahan-ārā.ī kā",faiz-ahmad-faiz
"sehn-e-gulshan meñ kabhī ai shah-e-shamshād-qadāñ
phir nazar aa.e salīqa tirī ra.anā.ī kā",faiz-ahmad-faiz
"ek baar aur masīhā-e-dil-e-dil-zadagāñ
koī va.ada koī iqrār masīhā.ī kā",faiz-ahmad-faiz
"diida o dil ko sambhālo ki sar-e-shām-e-firāq
sāz-o-sāmān baham pahuñchā hai rusvā.ī kā",faiz-ahmad-faiz
"chashm-e-maigūñ zarā idhar kar de
dast-e-qudrat ko be-asar kar de",faiz-ahmad-faiz
"tez hai aaj dard-e-dil saaqī
talḳhi-e-mai ko tez-tar kar de",faiz-ahmad-faiz
"josh-e-vahshat hai tishna-kām abhī
chāk-e-dāman ko tā jigar kar de",faiz-ahmad-faiz
"merī qismat se khelne vaale
mujh ko qismat se be-ḳhabar kar de",faiz-ahmad-faiz
"luT rahī hai mirī matā-e-niyāz
kaash vo is taraf nazar kar de",faiz-ahmad-faiz
"'faiz' takmīl-e-ārzū mālūm
ho sake to yūñhī basar kar de",faiz-ahmad-faiz
"darbār meñ ab satvat-e-shāhī kī alāmat
darbāñ kā asā hai ki musannif kā qalam hai",faiz-ahmad-faiz
"āvāra hai phir koh-e-nidā par jo bashārat
tamhīd-e-masarrat hai ki tūl-e-shab-e-ġham hai",faiz-ahmad-faiz
"jis dhajjī ko galiyoñ meñ liye phirte haiñ tiflāñ
ye merā garebāñ hai ki lashkar kā alam hai",faiz-ahmad-faiz
"jis nuur se hai shahr kī dīvār daraḳhshāñ
ye ḳhūn-e-shahīdāñ hai ki zar-ḳhāna-e-jam hai",faiz-ahmad-faiz
"halqa kiye baiThe raho ik sham.a ko yaaro
kuchh raushnī baaqī to hai har-chand ki kam hai",faiz-ahmad-faiz
"dil meñ ab yuuñ tire bhūle hue ġham aate haiñ
jaise bichhḌe hue kaabe meñ sanam aate haiñ",faiz-ahmad-faiz
"ek ik kar ke hue jaate haiñ taare raushan
merī manzil kī taraf tere qadam aate haiñ",faiz-ahmad-faiz
"raqs-e-mai tez karo saaz kī lai tez karo
sū-e-mai-ḳhāna safīrān-e-haram aate haiñ",faiz-ahmad-faiz
"kuchh hamīñ ko nahīñ ehsān uThāne kā dimāġh
vo to jab aate haiñ mā.il-ba-karam aate haiñ",faiz-ahmad-faiz
"aur kuchh der na guzre shab-e-furqat se kaho
dil bhī kam dukhtā hai vo yaad bhī kam aate haiñ",faiz-ahmad-faiz
"donoñ jahān terī mohabbat meñ haar ke
vo jā rahā hai koī shab-e-ġham guzār ke",faiz-ahmad-faiz
"vīrāñ hai mai-kada ḳhum-o-sāġhar udaas haiñ
tum kyā ga.e ki ruuTh ga.e din bahār ke",faiz-ahmad-faiz
"ik fursat-e-gunāh milī vo bhī chaar din
dekhe haiñ ham ne hausle parvardigār ke",faiz-ahmad-faiz
"duniyā ne terī yaad se begāna kar diyā
tujh se bhī dil-fareb haiñ ġham rozgār ke",faiz-ahmad-faiz
"bhūle se muskurā to diye the vo aaj 'faiz'
mat pūchh valvale dil-e-nā-kardā-kār ke",faiz-ahmad-faiz
"garmī-e-shauq-e-nazārā kā asar to dekho
gul khile jaate haiñ vo sāya-e-tar to dekho",faiz-ahmad-faiz
"aise nādāñ bhī na the jaañ se guzarne vaale
nāseho pand-garo rāhguzar to dekho",faiz-ahmad-faiz
"vo to vo hai tumheñ ho jā.egī ulfat mujh se
ik nazar tum mire mahbūb-e-nazar to dekho",faiz-ahmad-faiz
"vo jo ab chaak garebāñ bhī nahīñ karte haiñ
dekhne vaalo kabhī un kā jigar to dekho",faiz-ahmad-faiz
"dāman-e-dard ko gulzār banā rakkhā hai
aao ik din dil-e-pur-ḳhūñ kā hunar to dekho",faiz-ahmad-faiz
"sub.h kī tarah jhamaktā hai shab-e-ġham kā ufuq
'faiz' tābindagi-e-dīda-e-tar to dekho",faiz-ahmad-faiz
"go sab ko baham sāġhar o baada to nahīñ thā
ye shahr udaas itnā ziyāda to nahīñ thā",faiz-ahmad-faiz
"galiyoñ meñ phirā karte the do chaar divāne
har shaḳhs kā sad chaak labāda to nahīñ thā",faiz-ahmad-faiz
"manzil ko na pahchāne rah-e-ishq kā raahī
nādāñ hī sahī aisā bhī saada to nahīñ thā",faiz-ahmad-faiz
"thak kar yūñhī pal bhar ke liye aañkh lagī thī
so kar hī na uTTheñ ye irāda to nahīñ thā",faiz-ahmad-faiz
"vaa.iz se rah-o-rasm rahī rind se sohbat
farq in meñ koī itnā ziyāda to nahīñ thā",faiz-ahmad-faiz
"guloñ meñ rañg bhare bād-e-nau-bahār chale
chale bhī aao ki gulshan kā kārobār chale",faiz-ahmad-faiz
"qafas udaas hai yaaro sabā se kuchh to kaho
kahīñ to bahr-e-ḳhudā aaj zikr-e-yār chale",faiz-ahmad-faiz
"kabhī to sub.h tire kunj-e-lab se ho āġhāz
kabhī to shab sar-e-kākul se mushk-bār chale",faiz-ahmad-faiz
"baḌā hai dard kā rishta ye dil ġharīb sahī
tumhāre naam pe ā.eñge ġham-gusār chale",faiz-ahmad-faiz
"jo ham pe guzrī so guzrī magar shab-e-hijrāñ
hamāre ashk tirī āqibat sañvār chale",faiz-ahmad-faiz
"huzūr-e-yār huī daftar-e-junūñ kī talab
girah meñ le ke garebāñ kā taar taar chale",faiz-ahmad-faiz
"maqām 'faiz' koī raah meñ jachā hī nahīñ
jo kū-e-yār se nikle to sū-e-dār chale",faiz-ahmad-faiz
"hairāñ hai jabīñ aaj kidhar sajda ravā hai
sar par haiñ ḳhudāvand sar-e-arsh ḳhudā hai",faiz-ahmad-faiz
"kab tak ise sīñchoge tamannā-e-samar meñ
ye sabr kā paudā to na phūlā na phalā hai",faiz-ahmad-faiz
"miltā hai ḳhirāj us ko tirī nān-e-javīñ se
har bādshah-e-vaqt tire dar kā gadā hai",faiz-ahmad-faiz
"har ek uqūbat se hai talḳhī meñ savā-tar
vo rañg jo nā-karda gunāhoñ kī sazā hai",faiz-ahmad-faiz
"ehsān liye kitne masīhā-nafasoñ ke
kyā kījiye dil kā na jalā hai na bujhā hai",faiz-ahmad-faiz
"ham musāfir yūñhī masrūf-e-safar jā.eñge
be-nishāñ ho ga.e jab shahr to ghar jā.eñge",faiz-ahmad-faiz
"kis qadar hogā yahāñ mehr-o-vafā kā mātam
ham tirī yaad se jis roz utar jā.eñge",faiz-ahmad-faiz
"jauharī band kiye jaate haiñ bāzār-e-suḳhan
ham kise bechne almās-o-guhar jā.eñge",faiz-ahmad-faiz
"nemat-e-zīst kā ye qarz chukegā kaise
laakh ghabrā ke ye kahte raheñ mar jā.eñge",faiz-ahmad-faiz
"shāyad apnā bhī koī bait hudī-ḳhvāñ ban kar
saath jā.egā mire yaar jidhar jā.eñge",faiz-ahmad-faiz
"'faiz' aate haiñ rah-e-ishq meñ jo saḳht maqām
aane vāloñ se kaho ham to guzar jā.eñge",faiz-ahmad-faiz
"ham ne sab sher meñ sañvāre the
ham se jitne suḳhan tumhāre the",faiz-ahmad-faiz
"rañg-o-ḳhushbū ke husn-o-ḳhūbī ke
tum se the jitne isti.āre the",faiz-ahmad-faiz
"tere qaul-o-qarār se pahle
apne kuchh aur bhī sahāre the",faiz-ahmad-faiz
"jab vo la.al-o-gohar hisāb kiye
jo tire ġham ne dil pe vaare the",faiz-ahmad-faiz
"mere dāman meñ aa gire saare
jitne tasht-e-falak meñ taare the",faiz-ahmad-faiz
"umr-e-jāved kī duā karte
'faiz' itne vo kab hamāre the",faiz-ahmad-faiz
"ham par tumhārī chaah kā ilzām hī to hai
dushnām to nahīñ hai ye ikrām hī to hai",faiz-ahmad-faiz
"karte haiñ jis pe ta.an koī jurm to nahīñ
shauq-e-fuzūl o ulfat-e-nākām hī to hai",faiz-ahmad-faiz
"dil mudda.ī ke harf-e-malāmat se shaad hai
ai jān-e-jāñ ye harf tirā naam hī to hai",faiz-ahmad-faiz
"dil nā-umīd to nahīñ nākām hī to hai
lambī hai ġham kī shaam magar shaam hī to hai",faiz-ahmad-faiz
"dast-e-falak meñ gardish-e-taqdīr to nahīñ
dast-e-falak meñ gardish-e-ayyām hī to hai",faiz-ahmad-faiz
"āḳhir to ek roz karegī nazar vafā
vo yār-e-ḳhush-ḳhisāl sar-e-bām hī to hai",faiz-ahmad-faiz
"bhīgī hai raat 'faiz' ġhazal ibtidā karo
vaqt-e-sarod dard kā hañgām hī to hai",faiz-ahmad-faiz
"hamīñ se apnī navā ham-kalām hotī rahī
ye teġh apne lahū meñ niyām hotī rahī",faiz-ahmad-faiz
"muqābil-e-saf-e-a.adā jise kiyā āġhāz
vo jañg apne hī dil meñ tamām hotī rahī",faiz-ahmad-faiz
"koī masīhā na īfā-e-ahd ko pahuñchā
bahut talāsh pas-e-qatl-e-ām hotī rahī",faiz-ahmad-faiz
"ye barhaman kā karam vo atā-e-shaiḳh-e-haram
kabhī hayāt kabhī mai harām hotī rahī",faiz-ahmad-faiz
"jo kuchh bhī ban na paḌā 'faiz' luT ke yāroñ se
to rahzanoñ se duā-o-salām hotī rahī",faiz-ahmad-faiz
"har haqīqat majāz ho jaa.e
kāfiroñ kī namāz ho jaa.e",faiz-ahmad-faiz
"dil rahīn-e-niyāz ho jaa.e
bekasī kārsāz ho jaa.e",faiz-ahmad-faiz
"minnat-e-chāra-sāz kaun kare
dard jab jāñ-navāz ho jaa.e",faiz-ahmad-faiz
"ishq dil meñ rahe to rusvā ho
lab pe aa.e to raaz ho jaa.e",faiz-ahmad-faiz
"lutf kā intizār kartā huuñ
jaur tā hadd-e-nāz ho jaa.e",faiz-ahmad-faiz
"umr be-sūd kaT rahī hai 'faiz'
kaash ifshā-e-rāz ho jaa.e",faiz-ahmad-faiz
"himmat-e-iltijā nahīñ baaqī
zabt kā hausla nahīñ baaqī",faiz-ahmad-faiz
"ik tirī diid chhin ga.ī mujh se
varna duniyā meñ kyā nahīñ baaqī",faiz-ahmad-faiz
"apnī mashq-e-sitam se haath na khīñch
maiñ nahīñ yā vafā nahīñ baaqī",faiz-ahmad-faiz
"terī chashm-e-alam-navāz kī ḳhair
dil meñ koī gilā nahīñ baaqī",faiz-ahmad-faiz
"ho chukā ḳhatm ahd-e-hijr-o-visāl
zindagī meñ mazā nahīñ baaqī",faiz-ahmad-faiz
"ishq minnat-e-kash-e-qarār nahīñ
husn majbūr-e-intizār nahīñ",faiz-ahmad-faiz
"terī ranjish kī intihā ma.alūm
hasratoñ kā mirī shumār nahīñ",faiz-ahmad-faiz
"apnī nazreñ bikher de saaqī
mai ba-andāza-e-ḳhumār nahīñ",faiz-ahmad-faiz
"zer-e-lab hai abhī tabassum-e-dost
muntashir jalva-e-bahār nahīñ",faiz-ahmad-faiz
"apnī takmīl kar rahā huuñ maiñ
varna tujh se to mujh ko pyaar nahīñ",faiz-ahmad-faiz
"chāra-e-intizār kaun kare
terī nafrat bhī ustuvār nahīñ",faiz-ahmad-faiz
"'faiz' zinda raheñ vo haiñ to sahī
kyā huā gar vafā-shi.ār nahīñ",faiz-ahmad-faiz
"kab tak dil kī ḳhair manā.eñ kab tak rah dikhlāoge
kab tak chain kī mohlat doge kab tak yaad na aaoge",faiz-ahmad-faiz
"biitā diid ummīd kā mausam ḳhaak uḌtī hai āñkhoñ meñ
kab bhejoge dard kā bādal kab barkhā barsāoge",faiz-ahmad-faiz
"ahd-e-vafā yā tark-e-mohabbat jo chāho so aap karo
apne bas kī baat hī kyā hai ham se kyā manvāoge",faiz-ahmad-faiz
"kis ne vasl kā sūraj dekhā kis par hijr kī raat Dhalī
gesuoñ vaale kaun the kyā the un ko kyā jatlāoge",faiz-ahmad-faiz
"'faiz' diloñ ke bhaag meñ hai ghar bharnā bhī luT jaanā thī
tum is husn ke lutf-o-karam par kitne din itrāoge",faiz-ahmad-faiz
"kab Thahregā dard ai dil kab raat basar hogī
sunte the vo ā.eñge sunte the sahar hogī",faiz-ahmad-faiz
"kab jaan lahū hogī kab ashk guhar hogā
kis din tirī shunvā.ī ai dīda-e-tar hogī",faiz-ahmad-faiz
"kab mahkegī fasl-e-gul kab bahkegā mai-ḳhāna
kab sub.h-e-suḳhan hogī kab shām-e-nazar hogī",faiz-ahmad-faiz
"vaa.iz hai na zāhid hai nāseh hai na qātil hai
ab shahr meñ yāroñ kī kis tarah basar hogī",faiz-ahmad-faiz
"kab tak abhī rah dekheñ ai qāmat-e-jānāna
kab hashr muayyan hai tujh ko to ḳhabar hogī",faiz-ahmad-faiz
"kab yaad meñ terā saath nahīñ kab haat meñ terā haat nahīñ
sad-shukr ki apnī rātoñ meñ ab hijr kī koī raat nahīñ",faiz-ahmad-faiz
"mushkil haiñ agar hālāt vahāñ dil bech aa.eñ jaañ de aa.eñ
dil vaalo kūcha-e-jānāñ meñ kyā aise bhī hālāt nahīñ",faiz-ahmad-faiz
"jis dhaj se koī maqtal meñ gayā vo shaan salāmat rahtī hai
ye jaan to aanī jaanī hai is jaañ kī to koī baat nahīñ",faiz-ahmad-faiz
"maidān-e-vafā darbār nahīñ yaañ nām-o-nasab kī pūchh kahāñ
āshiq to kisī kā naam nahīñ kuchh ishq kisī kī zaat nahīñ",faiz-ahmad-faiz
"gar baazī ishq kī baazī hai jo chāho lagā do Dar kaisā
gar jiit ga.e to kyā kahnā haare bhī to baazī maat nahīñ",faiz-ahmad-faiz
"kabhī kabhī yaad meñ ubharte haiñ naqsh-e-māzī miTe miTe se
vo āzmā.ish dil o nazar kī vo qurbateñ sī vo fāsle se",faiz-ahmad-faiz
"kabhī kabhī aarzū ke sahrā meñ aa ke rukte haiñ qāfile se
vo saarī bāteñ lagāv kī sī vo saare unvāñ visāl ke se",faiz-ahmad-faiz
"nigāh o dil ko qarār kaisā nashāt o ġham meñ kamī kahāñ kī
vo jab mile haiñ to un se har baar kī hai ulfat na.e sire se",faiz-ahmad-faiz
"bahut girāñ hai ye aish-e-tanhā kahīñ subuk-tar kahīñ gavārā
vo dard-e-pinhāñ ki saarī duniyā rafīq thī jis ke vāste se",faiz-ahmad-faiz
"tumhīñ kaho rind o mohtasib meñ hai aaj shab kaun farq aisā
ye aa ke baiThe haiñ mai-kade meñ vo uTh ke aa.e haiñ mai-kade se",faiz-ahmad-faiz
"kuchh mohtasiboñ kī ḳhalvat meñ kuchh vaa.iz ke ghar jaatī hai
ham bāda-kashoñ ke hisse kī ab jaam meñ kam-tar jaatī hai",faiz-ahmad-faiz
"yuuñ arz-o-talab se kam ai dil patthar dil paanī hote haiñ
tum laakh razā kī ḳhū Daalo kab ḳhū-e-sitamgar jaatī hai",faiz-ahmad-faiz
"bedād-garoñ kī bastī hai yaañ daad kahāñ ḳhairāt kahāñ
sar phoḌtī phirtī hai nādāñ fariyād jo dar dar jaatī hai",faiz-ahmad-faiz
"haañ jaañ ke ziyāñ kī ham ko bhī tashvīsh hai lekin kyā kiije
har rah jo udhar ko jaatī hai maqtal se guzar kar jaatī hai",faiz-ahmad-faiz
"ab kūcha-e-dil-bar kā rah-rau rahzan bhī bane to baat bane
pahre se adū Talte hī nahīñ aur raat barābar jaatī hai",faiz-ahmad-faiz
"ham ahl-e-qafas tanhā bhī nahīñ har roz nasīm-e-sub.h-e-vatan
yādoñ se mo.attar aatī hai ashkoñ se munavvar jaatī hai",faiz-ahmad-faiz
"kuchh pahle in āñkhoñ aage kyā kyā na nazārā guzre thā
kyā raushan ho jaatī thī galī jab yaar hamārā guzre thā",faiz-ahmad-faiz
"the kitne achchhe log ki jin ko apne ġham se fursat thī
sab pūchheñ the ahvāl jo koī dard kā maarā guzre thā",faiz-ahmad-faiz
"ab ke ḳhizāñ aisī Thahrī vo saare zamāne bhuul ga.e
jab mausam-e-gul har phere meñ aa aa ke dobārā guzre thā",faiz-ahmad-faiz
"thī yāroñ kī bohtāt to ham aġhyār se bhī bezār na the
jab mil baiThe to dushman kā bhī saath gavārā guzre thā",faiz-ahmad-faiz
"ab to haath sujhā.ī na deve lekin ab se pahle to
aañkh uThte hī ek nazar meñ aalam saarā guzre thā",faiz-ahmad-faiz
"na ab raqīb na nāseh na ġham-gusār koī
tum āshnā the to thiiñ āshnā.iyāñ kyā kyā",faiz-ahmad-faiz
"judā the ham to mayassar thiiñ qurbateñ kitnī
baham hue to paḌī haiñ judā.iyāñ kyā kyā",faiz-ahmad-faiz
"pahuñch ke dar pe tire kitne mo'tabar Thahre
agarche rah meñ huiiñ jag-hañsā.iyāñ kyā kyā",faiz-ahmad-faiz
"ham aise sāda-diloñ kī niyāz-mandī se
butoñ ne kī haiñ jahāñ meñ ḳhudā.iyāñ kyā kyā",faiz-ahmad-faiz
"sitam pe ḳhush kabhī lutf-o-karam se ranjīda
sikhā.īñ tum ne hameñ kaj-adā.iyāñ kyā kyā",faiz-ahmad-faiz
"na gañvāo nāvak-e-nīm-kash dil-e-reza-reza gañvā diyā
jo bache haiñ sañg sameT lo tan-e-dāġh-dāġh luTā diyā",faiz-ahmad-faiz
"mire chāra-gar ko naved ho saf-e-dushmanāñ ko ḳhabar karo
jo vo qarz rakhte the jaan par vo hisāb aaj chukā diyā",faiz-ahmad-faiz
"karo kaj jabīñ pe sar-e-kafan mire qātiloñ ko gumāñ na ho
ki ġhurūr-e-ishq kā bāñkpan pas-e-marg ham ne bhulā diyā",faiz-ahmad-faiz
"udhar ek harf ki kushtanī yahāñ laakh uzr thā guftanī
jo kahā to sun ke uḌā diyā jo likhā to paḌh ke miTā diyā",faiz-ahmad-faiz
"jo ruke to koh-e-girāñ the ham jo chale to jaañ se guzar ga.e
rah-e-yār ham ne qadam qadam tujhe yādgār banā diyā",faiz-ahmad-faiz
"nahīñ nigāh meñ manzil to justujū hī sahī
nahīñ visāl mayassar to aarzū hī sahī",faiz-ahmad-faiz
"na tan meñ ḳhuun farāham na ashk āñkhoñ meñ
namāz-e-shauq to vājib hai be-vazū hī sahī",faiz-ahmad-faiz
"kisī tarah to jame bazm mai-kade vaalo
nahīñ jo bāda-o-sāġhar to hāv-hū hī sahī",faiz-ahmad-faiz
"gar intizār kaThin hai to jab talak ai dil
kisī ke vāda-e-fardā kī guftugū hī sahī",faiz-ahmad-faiz
"dayār-e-ġhair meñ mahram agar nahīñ koī
to 'faiz' zikr-e-vatan apne rū-ba-rū hī sahī",faiz-ahmad-faiz
"nasīb āzmāne ke din aa rahe haiñ
qarīb un ke aane ke din aa rahe haiñ",faiz-ahmad-faiz
"jo dil se kahā hai jo dil se sunā hai
sab un ko sunāne ke din aa rahe haiñ",faiz-ahmad-faiz
"abhī se dil o jaañ sar-e-rāh rakh do
ki luTne luTāne ke din aa rahe haiñ",faiz-ahmad-faiz
"Tapakne lagī un nigāhoñ se mastī
nigāheñ churāne ke din aa rahe haiñ",faiz-ahmad-faiz
"sabā phir hameñ pūchhtī phir rahī hai
chaman ko sajāne ke din aa rahe haiñ",faiz-ahmad-faiz
"chalo 'faiz' phir se kahīñ dil lagā.eñ
sunā hai Thikāne ke din aa rahe haiñ",faiz-ahmad-faiz
"phir harīf-e-bahār ho baiThe
jaane kis kis ko aaj ro baiThe",faiz-ahmad-faiz
"thī magar itnī rā.egāñ bhī na thī
aaj kuchh zindagī se kho baiThe",faiz-ahmad-faiz
"tere dar tak pahuñch ke lauT aa.e
ishq kī aabrū Dubo baiThe",faiz-ahmad-faiz
"saarī duniyā se duur ho jaa.e
jo zarā tere paas ho baiThe",faiz-ahmad-faiz
"na ga.ī terī be-ruḳhī na ga.ī
ham tirī aarzū bhī kho baiThe",faiz-ahmad-faiz
"'faiz' hotā rahe jo honā hai
sher likhte rahā karo baiThe",faiz-ahmad-faiz
"qarz-e-nigāh-e-yār adā kar chuke haiñ ham
sab kuchh nisār-e-rāh-e-vafā kar chuke haiñ ham",faiz-ahmad-faiz
"kuchh imtihān-e-dast-e-jafā kar chuke haiñ ham
kuchh un kī dastaras kā patā kar chuke haiñ ham",faiz-ahmad-faiz
"ab ehtiyāt kī koī sūrat nahīñ rahī
qātil se rasm-o-rāh sivā kar chuke haiñ ham",faiz-ahmad-faiz
"dekheñ hai kaun kaun zarūrat nahīñ rahī
kū-e-sitam meñ sab ko ḳhafā kar chuke haiñ ham",faiz-ahmad-faiz
"ab apnā iḳhtiyār hai chāhe jahāñ chaleñ
rahbar se apnī raah judā kar chuke haiñ ham",faiz-ahmad-faiz
"un kī nazar meñ kyā kareñ phīkā hai ab bhī rañg
jitnā lahū thā sarf-e-qabā kar chuke haiñ ham",faiz-ahmad-faiz
"kuchh apne dil kī ḳhū kā bhī shukrāna chāhiye
sau baar un kī ḳhū kā gilā kar chuke haiñ ham",faiz-ahmad-faiz
"rāz-e-ulfat chhupā ke dekh liyā
dil bahut kuchh jalā ke dekh liyā",faiz-ahmad-faiz
"aur kyā dekhne ko baaqī hai
aap se dil lagā ke dekh liyā",faiz-ahmad-faiz
"vo mire ho ke bhī mire na hue
un ko apnā banā ke dekh liyā",faiz-ahmad-faiz
"aaj un kī nazar meñ kuchh ham ne
sab kī nazreñ bachā ke dekh liyā",faiz-ahmad-faiz
"'faiz' takmīl-e-ġham bhī ho na sakī
ishq ko aazmā ke dekh liyā",faiz-ahmad-faiz
"rañg pairāhan kā ḳhushbū zulf lahrāne kā naam
mausam-e-gul hai tumhāre baam par aane kā naam",faiz-ahmad-faiz
"dosto us chashm o lab kī kuchh kaho jis ke baġhair
gulsitāñ kī baat rañgīñ hai na mai-ḳhāne kā naam",faiz-ahmad-faiz
"phir nazar meñ phuul mahke dil meñ phir sham.eñ jalīñ
phir tasavvur ne liyā us bazm meñ jaane kā naam",faiz-ahmad-faiz
"dilbarī Thahrā zabān-e-ḳhalq khulvāne kā naam
ab nahīñ lete parī-rū zulf bikhrāne kā naam",faiz-ahmad-faiz
"ab kisī lailā ko bhī iqrār-e-mahbūbī nahīñ
in dinoñ badnām hai har ek dīvāne kā naam",faiz-ahmad-faiz
"mohtasib kī ḳhair ūñchā hai usī ke faiz se
rind kā saaqī kā mai kā ḳhum kā paimāne kā naam",faiz-ahmad-faiz
"ham se kahte haiñ chaman vaale ġharībān-e-chaman
tum koī achchhā sā rakh lo apne vīrāne kā naam",faiz-ahmad-faiz
"'faiz' un ko hai taqāzā-e-vafā ham se jinheñ
āshnā ke naam se pyārā hai begāne kā naam",faiz-ahmad-faiz
"sab qatl ho ke tere muqābil se aa.e haiñ
ham log surḳh-rū haiñ ki manzil se aa.e haiñ",faiz-ahmad-faiz
"sham-e-nazar ḳhayāl ke anjum jigar ke daaġh
jitne charāġh haiñ tirī mahfil se aa.e haiñ",faiz-ahmad-faiz
"uTh kar to aa ga.e haiñ tirī bazm se magar
kuchh dil hī jāntā hai ki kis dil se aa.e haiñ",faiz-ahmad-faiz
"har ik qadam ajal thā har ik gaam zindagī
ham ghuum phir ke kūcha-e-qātil se aa.e haiñ",faiz-ahmad-faiz
"bād-e-ḳhizāñ kā shukr karo 'faiz' jis ke haath
naame kisī bahār-e-shimā.il se aa.e haiñ",faiz-ahmad-faiz
"sabhī kuchh hai terā diyā huā sabhī rāhateñ sabhī kulfateñ
kabhī sohbateñ kabhī furqateñ kabhī dūriyāñ kabhī qurbateñ",faiz-ahmad-faiz
"ye suḳhan jo ham ne raqam kiye ye haiñ sab varaq tirī yaad ke
koī lamha sub.h-e-visāl kā koī shām-e-hijr kī muddateñ",faiz-ahmad-faiz
"jo tumhārī maan leñ nāsehā to rahegā dāman-e-dil meñ kyā
na kisī adū kī adāvateñ na kisī sanam kī muravvateñ",faiz-ahmad-faiz
"chalo aao tum ko dikhā.eñ ham jo bachā hai maqtal-e-shahr meñ
ye mazār ahl-e-safā ke haiñ ye haiñ ahl-e-sidq kī turbateñ",faiz-ahmad-faiz
"mirī jaan aaj kā ġham na kar ki na jaane kātib-e-vaqt ne
kisī apne kal meñ bhī bhuul kar kahīñ likh rakhī hoñ masarrateñ",faiz-ahmad-faiz
"shām-e-firāq ab na pūchh aa.ī aur aa ke Tal ga.ī
dil thā ki phir bahal gayā jaañ thī ki phir sambhal ga.ī",faiz-ahmad-faiz
"bazm-e-ḳhayāl meñ tire husn kī sham.a jal ga.ī
dard kā chāñd bujh gayā hijr kī raat Dhal ga.ī",faiz-ahmad-faiz
"jab tujhe yaad kar liyā sub.h mahak mahak uThī
jab tirā ġham jagā liyā raat machal machal ga.ī",faiz-ahmad-faiz
"dil se to har mo.āmla kar ke chale the saaf ham
kahne meñ un ke sāmne baat badal badal ga.ī",faiz-ahmad-faiz
"āḳhir-e-shab ke ham-safar 'faiz' na jaane kyā hue
rah ga.ī kis jagah sabā sub.h kidhar nikal ga.ī",faiz-ahmad-faiz
"shaiḳh sāhab se rasm-o-rāh na kī
shukr hai zindagī tabāh na kī",faiz-ahmad-faiz
"tujh ko dekhā to ser-chashm hue
tujh ko chāhā to aur chaah na kī",faiz-ahmad-faiz
"tere dast-e-sitam kā ijz nahīñ
dil hī kāfir thā jis ne aah na kī",faiz-ahmad-faiz
"the shab-e-hijr kaam aur bahut
ham ne fikr-e-dil-e-tabāh na kī",faiz-ahmad-faiz
"kaun qātil bachā hai shahr meñ 'faiz'
jis se yāroñ ne rasm-o-rāh na kī",faiz-ahmad-faiz
"tire ġham ko jaañ kī talāsh thī tire jāñ-nisār chale ga.e
tirī rah meñ karte the sar talab sar-e-rahguzār chale ga.e",faiz-ahmad-faiz
"tirī kaj-adā.ī se haar ke shab-e-intizār chalī ga.ī
mire zabt-e-hāl se ruuTh kar mire ġham-gusār chale ga.e",faiz-ahmad-faiz
"na savāl-e-vasl na arz-e-ġham na hikāyateñ na shikāyateñ
tire ahd meñ dil-e-zār ke sabhī iḳhtiyār chale ga.e",faiz-ahmad-faiz
"ye hamīñ the jin ke libās par sar-e-rah siyāhī likhī ga.ī
yahī daaġh the jo sajā ke ham sar-e-bazm-e-yār chale ga.e",faiz-ahmad-faiz
"na rahā junūn-e-ruḳh-e-vafā ye rasan ye daar karoge kyā
jinheñ jurm-e-ishq pe naaz thā vo gunāhgār chale ga.e",faiz-ahmad-faiz
"tirī umiid tirā intizār jab se hai
na shab ko din se shikāyat na din ko shab se hai",faiz-ahmad-faiz
"kisī kā dard ho karte haiñ tere naam raqam
gila hai jo bhī kisī se tire sabab se hai",faiz-ahmad-faiz
"huā hai jab se dil-e-nā-subūr be-qābū
kalām tujh se nazar ko baḌe adab se hai",faiz-ahmad-faiz
"agar sharar hai to bhaḌke jo phuul hai to khile
tarah tarah kī talab tere rañg-e-lab se hai",faiz-ahmad-faiz
"kahāñ ga.e shab-e-furqat ke jāgne vaale
sitāra-e-saharī ham-kalām kab se hai",faiz-ahmad-faiz
"tum aa.e ho na shab-e-intizār guzrī hai
talāsh meñ hai sahar baar baar guzrī hai",faiz-ahmad-faiz
"junūñ meñ jitnī bhī guzrī ba-kār guzrī hai
agarche dil pe ḳharābī hazār guzrī hai",faiz-ahmad-faiz
"huī hai hazrat-e-nāseh se guftugū jis shab
vo shab zarūr sar-e-kū-e-yār guzrī hai",faiz-ahmad-faiz
"vo baat saare fasāne meñ jis kā zikr na thā
vo baat un ko bahut nā-gavār guzrī hai",faiz-ahmad-faiz
"na gul khile haiñ na un se mile na mai pī hai
ajiib rañg meñ ab ke bahār guzrī hai",faiz-ahmad-faiz
"chaman pe ġhārat-e-gul-chīñ se jaane kyā guzrī
qafas se aaj sabā be-qarār guzrī hai",faiz-ahmad-faiz
"tumhārī yaad ke jab zaḳhm bharne lagte haiñ
kisī bahāne tumheñ yaad karne lagte haiñ",faiz-ahmad-faiz
"hadīs-e-yār ke unvāñ nikharne lagte haiñ
to har harīm meñ gesū sañvarne lagte haiñ",faiz-ahmad-faiz
"har ajnabī hameñ mahram dikhā.ī detā hai
jo ab bhī terī galī se guzarne lagte haiñ",faiz-ahmad-faiz
"sabā se karte haiñ ġhurbat-nasīb zikr-e-vatan
to chashm-e-sub.h meñ aañsū ubharne lagte haiñ",faiz-ahmad-faiz
"vo jab bhī karte haiñ is nutq o lab kī baḳhiya-garī
fazā meñ aur bhī naġhme bikharne lagte haiñ",faiz-ahmad-faiz
"dar-e-qafas pe añdhere kī mohr lagtī hai
to 'faiz' dil meñ sitāre utarne lagte haiñ",faiz-ahmad-faiz
"vafā-e-vāda nahīñ vāda-e-digar bhī nahīñ
vo mujh se rūThe to the lekin is qadar bhī nahīñ",faiz-ahmad-faiz
"baras rahī hai harīm-e-havas meñ daulat-e-husn
gadā-e-ishq ke kaase meñ ik nazar bhī nahīñ",faiz-ahmad-faiz
"na jaane kis liye ummīd-vār baiThā huuñ
ik aisī raah pe jo terī rahguzar bhī nahīñ",faiz-ahmad-faiz
"nigāh-e-shauq sar-e-bazm be-hijāb na ho
vo be-ḳhabar hī sahī itne be-ḳhabar bhī nahīñ",faiz-ahmad-faiz
"ye ahd-e-tark-e-mohabbat hai kis liye āḳhir
sukūn-e-qalb udhar bhī nahīñ idhar bhī nahīñ",faiz-ahmad-faiz
"vo butoñ ne Daale haiñ vasvase ki diloñ se ḳhauf-e-ḳhudā gayā
vo paḌī haiñ roz qayāmateñ ki ḳhayāl-e-roz-e-jazā gayā",faiz-ahmad-faiz
"jo nafas thā ḳhār-e-gulū banā jo uThe the haath lahū hue
vo nashāt-e-āh-e-sahr ga.ī vo vaqār-e-dast-e-duā gayā",faiz-ahmad-faiz
"na vo rañg fasl-e-bahār kā na ravish vo abr-e-bahār kī
jis adā se yaar the āshnā vo mizāj-e-bād-e-sabā gayā",faiz-ahmad-faiz
"jo talab pe ahd-e-vafā kiyā to vo ābrū-e-vafā ga.ī
sar-e-ām jab hue mudda.ī to savāb-e-sidq-o-safā gayā",faiz-ahmad-faiz
"abhī bādbān ko tah rakho abhī muztarib hai ruḳh-e-havā
kisī rāste meñ hai muntazir vo sukūñ jo aa ke chalā gayā",faiz-ahmad-faiz
"ye jafā-e-ġham kā chāra vo najāt-e-dil kā aalam
tirā husn dast-e-īsā tirī yaad rū-e-maryam",faiz-ahmad-faiz
"dil o jaañ fidā-e-rāhe kabhī aa ke dekh hamdam
sar-e-kū-e-dil-figārāñ shab-e-ārzū kā aalam",faiz-ahmad-faiz
"tirī diid se sivā hai tire shauq meñ bahārāñ
vo chaman jahāñ girī hai tire gesuoñ kī shabnam",faiz-ahmad-faiz
"ye ajab qayāmateñ haiñ tire rahguzar meñ guzarāñ
na huā ki mar miTeñ ham na huā ki jī uTheñ ham",faiz-ahmad-faiz
"lo sunī ga.ī hamārī yuuñ phire haiñ din ki phir se
vahī gosha-e-qafas hai vahī fasl-e-gul kā mātam",faiz-ahmad-faiz
"ye kis ḳhalish ne phir is dil meñ āshiyāna kiyā
phir aaj kis ne suḳhan ham se ġhā.ebāna kiyā",faiz-ahmad-faiz
"ġham-e-jahāñ ho ruḳh-e-yār ho ki dast-e-adū
sulūk jis se kiyā ham ne āshiqāna kiyā",faiz-ahmad-faiz
"the ḳhāk-e-rāh bhī ham log qahr-e-tūfāñ bhī
sahā to kyā na sahā aur kiyā to kyā na kiyā",faiz-ahmad-faiz
"ḳhushā ki aaj har ik mudda.ī ke lab par hai
vo raaz jis ne hameñ rāñda-e-zamāna kiyā",faiz-ahmad-faiz
"vo hīla-gar jo vafā-jū bhī hai jafā-ḳhū bhī
kiyā bhī 'faiz' to kis but se dostāna kiyā",faiz-ahmad-faiz
"yuuñ sajā chāñd ki jhalkā tire andāz kā rañg
yuuñ fazā mahkī ki badlā mire hamrāz kā rañg",faiz-ahmad-faiz
"sāya-e-chashm meñ hairāñ ruḳh-e-raushan kā jamāl
surḳhī-e-lab meñ pareshāñ tirī āvāz kā rañg",faiz-ahmad-faiz
"be-piye huuñ ki agar lutf karo āḳhir-e-shab
shīsha-e-mai meñ Dhale sub.h ke āġhāz kā rañg",faiz-ahmad-faiz
"chañg o nai rañg pe the apne lahū ke dam se
dil ne lai badlī to maddham huā har saaz kā rañg",faiz-ahmad-faiz
"ik suḳhan aur ki phir rañg-e-takallum terā
harf-e-sāda ko ināyat kare e.ajāz kā rañg",faiz-ahmad-faiz
"aa.ī hai kuchh na pūchh qayāmat kahāñ kahāñ
uf le ga.ī hai mujh ko mohabbat kahāñ kahāñ",firaq-gorakhpuri
"betābī-o-sukūñ kī huiiñ manzileñ tamām
bahlā.eñ tujh se chhuT ke tabī.at kahāñ kahāñ",firaq-gorakhpuri
"furqat ho yā visāl vahī iztirāb hai
terā asar hai ai ġham-e-furqat kahāñ kahāñ",firaq-gorakhpuri
"har jumbish-e-nigāh meñ sad-kaif be-ḳhudī
bhartī phiregī husn kī niyyat kahāñ kahāñ",firaq-gorakhpuri
"rāh-e-talab meñ chhoḌ diyā dil kā saath bhī
phirte liye hue ye musībat kahāñ kahāñ",firaq-gorakhpuri
"dil ke ufaq tak ab to haiñ parchhā.iyāñ tirī
le jaa.e ab to dekh ye vahshat kahāñ kahāñ",firaq-gorakhpuri
"ai nargis-e-siyāh batā de tire nisār
kis kis ko hai ye hosh ye ġhaflat kahāñ kahāñ",firaq-gorakhpuri
"nairañg-e-ishq kī hai koī intihā ki ye
ye ġham kahāñ kahāñ ye masarrat kahāñ kahāñ",firaq-gorakhpuri
"begānagī par us kī zamāne se ehtirāz
dar-parda us adā kī shikāyat kahāñ kahāñ",firaq-gorakhpuri
"farq aa gayā thā daur-e-hayāt-o-mamāt meñ
aa.ī hai aaj yaad vo sūrat kahāñ kahāñ",firaq-gorakhpuri
"jaise fanā baqā meñ bhī koī kamī sī ho
mujh ko paḌī hai terī zarūrat kahāñ kahāñ",firaq-gorakhpuri
"duniyā se ai dal itnī tabī.at bharī na thī
tere liye uThā.ī nadāmat kahāñ kahāñ",firaq-gorakhpuri
"ab imtiyāz-e-ishq-o-havas bhī nahīñ rahā
hotī hai terī chashm-e-ināyat kahāñ kahāñ",firaq-gorakhpuri
"har gaam par tarīq-e-mohabbat meñ maut thī
is raah meñ khule dar-e-rahmat kahāñ kahāñ",firaq-gorakhpuri
"hosh-o-junūñ bhī ab to bas ik baat haiñ 'firāq'
hotī hai us nazar kī sharārat kahāñ kahāñ",firaq-gorakhpuri
"aaj bhī qāfila-e-ishq ravāñ hai ki jo thā
vahī miil aur vahī sañg-e-nishāñ hai ki jo thā",firaq-gorakhpuri
"phir tirā ġham vahī rusvā-e-jahāñ hai ki jo thā
phir fasāna ba-hadīs-e-digrāñ hai ki jo thā",firaq-gorakhpuri
"manzileñ gard ke mānind uḌī jaatī haiñ
vahī andāz-e-jahān-e-guzarāñ hai ki jo thā",firaq-gorakhpuri
"zulmat o nuur meñ kuchh bhī na mohabbat ko milā
aaj tak ek dhundalke kā samāñ hai ki jo thā",firaq-gorakhpuri
"yuuñ to is daur meñ be-kaif sī hai bazm-e-hayāt
ek hañgāma sar-e-ritl-e-girāñ hai ki jo thā",firaq-gorakhpuri
"laakh kar jaur-o-sitam laakh kar ehsān-o-karam
tujh pe ai dost vahī vahm-o-gumāñ hai ki jo thā",firaq-gorakhpuri
"aaj phir ishq do-ālam se judā hotā hai
āstīnoñ meñ liye kaun-o-makāñ hai ki jo thā",firaq-gorakhpuri
"ishq afsurda nahīñ aaj bhī afsurda bahut
vahī kam kam asr-e-soz-e-nihāñ hai ki jo thā",firaq-gorakhpuri
"nazar aa jaate haiñ tum ko to bahut nāzuk baal
dil mirā kyā vahī ai shīsha-girāñ hai ki jo thā",firaq-gorakhpuri
"jaan de baiThe the ik baar havas vaale bhī
phir vahī marhala-e-sūd-o-ziyāñ hai ki jo thā",firaq-gorakhpuri
"aaj bhī said-gah-e-ishq meñ husan-e-saffāk
liye abrū kī lachaktī sī kamāñ hai ki jo thā",firaq-gorakhpuri
"phir tirī chashm-e-suḳhan-sanj ne chheḌī koī baat
vahī jaadū hai vahī husn-e-bayāñ hai ki jo thā",firaq-gorakhpuri
"raat bhar husn par aa.e bhī ga.e sau sau rañg
shaam se ishq abhī tak nigarāñ hai ki jo thā",firaq-gorakhpuri
"jo bhī kar jaur-o-sitam jo bhī kar ehsān-o-karam
tujh pe ai dost vahī vahm-o-gumāñ hai ki jo thā",firaq-gorakhpuri
"aañkh jhapkī ki idhar ḳhatm huā roz-e-visāl
phir bhī is din pe qayāmat kā gumāñ hai ki jo thā",firaq-gorakhpuri
"qurb hī kam hai na duurī hī ziyāda lekin
aaj vo rabt kā ehsās kahāñ hai ki jo thā",firaq-gorakhpuri
"tīra-baḳhtī nahīñ jaatī dil-e-sozāñ kī 'firāq'
sham.a ke sar pe vahī aaj dhuāñ hai ki jo thā",firaq-gorakhpuri
"āñkhoñ meñ jo baat ho ga.ī hai
ik sharh-e-hayāt ho ga.ī hai",firaq-gorakhpuri
"jab dil kī vafāt ho ga.ī hai
har chiiz kī raat ho ga.ī hai",firaq-gorakhpuri
"ġham se chhuT kar ye ġham hai mujh ko
kyuuñ ġham se najāt ho ga.ī hai",firaq-gorakhpuri
"muddat se ḳhabar milī na dil kī
shāyad koī baat ho ga.ī hai",firaq-gorakhpuri
"jis shai pe nazar paḌī hai terī
tasvīr-e-hayāt ho ga.ī hai",firaq-gorakhpuri
"ab ho mujhe dekhiye kahāñ sub.h
un zulfoñ meñ raat ho ga.ī hai",firaq-gorakhpuri
"dil meñ tujh se thī jo shikāyat
ab ġham ke nikāt ho ga.ī hai",firaq-gorakhpuri
"iqrār-e-gunāh-e-ishq sun lo
mujh se ik baat ho ga.ī hai",firaq-gorakhpuri
"jo chiiz bhī mujh ko haath aa.ī
terī sauġhāt ho ga.ī hai",firaq-gorakhpuri
"kyā jāniye maut pahle kyā thī
ab merī hayāt ho ga.ī hai",firaq-gorakhpuri
"ghaTte ghaTte tirī ināyat
merī auqāt ho ga.ī hai",firaq-gorakhpuri
"us chashm-e-siyah kī yaad yaksar
shām-e-zulmāt ho ga.ī hai",firaq-gorakhpuri
"is daur meñ zindagī bashar kī
bīmār kī raat ho ga.ī hai",firaq-gorakhpuri
"jiitī huī bāzī-e-mohabbat
khelā huuñ to maat ho ga.ī hai",firaq-gorakhpuri
"miTne lagīñ zindagī kī qadreñ
jab ġham se najāt ho ga.ī hai",firaq-gorakhpuri
"vo chāheñ to vaqt bhī badal jaa.e
jab aa.e haiñ raat ho ga.ī hai",firaq-gorakhpuri
"duniyā hai kitnī be-Thikāna
āshiq kī barāt ho ga.ī hai",firaq-gorakhpuri
"pahle vo nigāh ik kiran thī
ab barq-sifāt ho ga.ī hai",firaq-gorakhpuri
"jis chiiz ko chhū diyā hai tū ne
ik barg-e-nabāt ho ga.ī hai",firaq-gorakhpuri
"ikkā-dukkā sadā-e-zanjīr
zindāñ meñ raat ho ga.ī hai",firaq-gorakhpuri
"ek ek sifat 'firāq' us kī
dekhā hai to zaat ho ga.ī hai",firaq-gorakhpuri
"ab aksar chup chup se raheñ haiñ yūñhī kabhū lab kholeñ haiñ
pahle 'firāq' ko dekhā hotā ab to bahut kam boleñ haiñ",firaq-gorakhpuri
"din meñ ham ko dekhne vaalo apne apne haiñ auqāt
jaao na tum in ḳhushk āñkhoñ par ham rātoñ ko ro leñ haiñ",firaq-gorakhpuri
"fitrat merī ishq-o-mohabbat qismat merī tanhā.ī
kahne kī naubat hī na aa.ī ham bhī kisū ke ho leñ haiñ",firaq-gorakhpuri
"ḳhunuk siyah mahke hue saa.e phail jaa.eñ haiñ jal-thal par
kin jatanoñ se merī ġhazleñ raat kā juuḌā kholeñ haiñ",firaq-gorakhpuri
"baaġh meñ vo ḳhvāb-āvar aalam mauj-e-sabā ke ishāroñ par
Daalī Daalī nauras patte sahj sahj jab Doleñ haiñ",firaq-gorakhpuri
"uf vo laboñ par mauj-e-tabassum jaise karvaTeñ leñ kauñde
haa.e vo ālam-e-jumbish-e-mizhgāñ jab fitne par tauleñ haiñ",firaq-gorakhpuri
"naqsh-o-nigār-e-ġhazal meñ jo tum ye shādābī paao ho
ham ashkoñ meñ kā.enāt ke nok-e-qalam ko Dubo leñ haiñ",firaq-gorakhpuri
"in rātoñ ko harīm-e-nāz kā ik aalam hue hai nadīm
ḳhalvat meñ vo narm uñgliyāñ band-e-qabā jab kholeñ haiñ",firaq-gorakhpuri
"ġham kā fasāna sunñe vaalo āḳhir-e-shab ārām karo
kal ye kahānī phir chheḌeñge ham bhī zarā ab so leñ haiñ",firaq-gorakhpuri
"ham log ab to ajnabī se haiñ kuchh to batāo hāl-e-'firāq'
ab to tumhīñ ko pyaar kareñ haiñ ab to tumhīñ se boleñ haiñ",firaq-gorakhpuri
"ab daur-e-āsmāñ hai na daur-e-hayāt hai
ai dard-e-hijr tū hī batā kitnī raat hai",firaq-gorakhpuri
"har kā.enāt se ye alag kā.enāt hai
hairat-sarā-e-ishq meñ din hai na raat hai",firaq-gorakhpuri
"jiinā jo aa gayā to ajal bhī hayāt hai
aur yuuñ to umr-e-ḳhizr bhī kyā be-sabāt hai",firaq-gorakhpuri
"kyuuñ intihā-e-hosh ko kahte haiñ be-ḳhudī
ḳhurshīd hī kī āḳhirī manzil to raat hai",firaq-gorakhpuri
"hastī ko jis ne zalzala-sāmāñ banā diyā
vo dil qarār paa.e muqaddar kī baat hai",firaq-gorakhpuri
"ye mushagāfiyāñ haiñ girāñ tab-e-ishq par
kis ko dimāġh-e-kāvish-e-zāt-o-sifāt hai",firaq-gorakhpuri
"toḌā hai lā-makāñ kī hadoñ ko bhī ishq ne
zindān-e-aql terī to kyā kā.enāt hai",firaq-gorakhpuri
"gardūñ sharār-e-barq-e-dil-e-be-qarār dekh
jin se ye terī tāroñ bharī raat raat hai",firaq-gorakhpuri
"gum ho ke har jagah haiñ za-ḳhud raftagān-e-ishq
un kī bhī ahl-e-kashf-o-karāmāt zaat hai",firaq-gorakhpuri
"hastī ba-juz fanā-e-musalsal ke kuchh nahīñ
phir kis liye ye fikr-e-qarār-o-sabāt hai",firaq-gorakhpuri
"us jān-e-dostī kā ḳhulūs-e-nihāñ na pūchh
jis kā sitam bhī ġhairat-e-sad-iltifāt hai",firaq-gorakhpuri
"yuuñ to hazār dard se rote haiñ bad-nasīb
tum dil dukhāo vaqt-e-musībat to baat hai",firaq-gorakhpuri
"unvān ġhaflatoñ ke haiñ qurbat ho yā visāl
bas fursat-e-hayāt 'firāq' ek raat hai",firaq-gorakhpuri
"apne ġham kā mujhe kahāñ ġham hai
ai ki terī ḳhushī muqaddam hai",firaq-gorakhpuri
"aag meñ jo paḌā vo aag huā
husn-e-soz-e-nihāñ mujassam hai",firaq-gorakhpuri
"us ke shaitān ko kahāñ taufīq
ishq karnā gunāh-e-ādam hai",firaq-gorakhpuri
"dil ke dhaḌkoñ meñ zor-e-zarb-e-kalīm
kis qadar is habāb meñ dam hai",firaq-gorakhpuri
"hai vahī ishq zinda-o-jāved
jise āb-e-hayāt bhī sam hai",firaq-gorakhpuri
"is meñ Thahrāv yā sukūn kahāñ
zindagī inqalāb-e-paiham hai",firaq-gorakhpuri
"ik taḌap mauj-e-tah-nashīñ kī tarah
zindagī kī binā-e-mohkam hai",firaq-gorakhpuri
"rahtī duniyā meñ ishq kī duniyā
na.e unvān se munazzam hai",firaq-gorakhpuri
"uThne vaalī hai bazm maazī kī
raushnī kam hai zindagī kam hai",firaq-gorakhpuri
"ye bhī nazm-e-hayāt hai koī
zindagī zindagī kā mātam hai",firaq-gorakhpuri
"ik muamma hai zindagī ai dost
ye bhī terī adā-e-mub.ham hai",firaq-gorakhpuri
"ai mohabbat tū ik azaab sahī
zindagī be tire jahannam hai",firaq-gorakhpuri
"ik talātum sā rañg-o-nik.hat kā
paikar-e-nāz meñ damā-dam hai",firaq-gorakhpuri
"phirne ko hai rasīlī nīm-nigāh
āhū-e-nāz mā.il-e-ram hai",firaq-gorakhpuri
"ruup ke jot zer-e-pairāhan
gulsitāñ par ridā-e-shabnam hai",firaq-gorakhpuri
"mere siine se lag ke so jaao
palkeñ bhārī haiñ raat bhī kam hai",firaq-gorakhpuri
"aah ye mehrbāniyāñ terī
shādmānī kī aañkh pur-nam hai",firaq-gorakhpuri
"narm o doshīza kis qadr hai nigāh
har nazar dāstān-e-maryam hai",firaq-gorakhpuri
"mehr-o-mah shola-hā-e-sāz-e-jamāl
jis kī jhankār itnī maddham hai",firaq-gorakhpuri
"jaise uchhle junūñ kī pahlī shaam
is adā se vo zulf barham hai",firaq-gorakhpuri
"yuuñ bhī dil meñ nahīñ vo pahlī umañg
aur terī nigāh bhī kam hai",firaq-gorakhpuri
"aur kyuuñ chheḌtī hai gardish-e-charḳh
vo nazar phir ga.ī ye kyā kam hai",firaq-gorakhpuri
"rū-kash-e-sad-harīm-e-dil hai fazā
vo jahāñ haiñ ajiib aalam hai",firaq-gorakhpuri
"diye jaatī hai lau sadā-e-'firāq'
haañ vahī soz-o-sāz kam kam hai",firaq-gorakhpuri
"bahseñ chhiḌī huī haiñ hayāt-o-mamāt kī
sau baat ban ga.ī hai 'firāq' ek baat kī",firaq-gorakhpuri
"sāz-navā-e-dard hijābāt-e-dahr meñ
kitnī dukhī huī haiñ rageñ kā.enāt kī",firaq-gorakhpuri
"rakh lī jinhoñ ne kashmakash-e-zindagī kī laaj
be-dardiyāñ na pūchhiye un se hayāt kī",firaq-gorakhpuri
"yuuñ fart-e-be-ḳhudī se mohabbat meñ jaan de
tujh ko bhī kuchh ḳhabar na ho is vārdāt kī",firaq-gorakhpuri
"hai ishq us tabassum-e-jāñ-baḳhsh kā shahīd
rañgīniyāñ liye hai jo sub.h-e-hayāt kī",firaq-gorakhpuri
"chheḌā hai dard-e-ishq ne tār-e-rag-e-adam
sūrat pakaḌ chalī haiñ navā.eñ hayāt kī",firaq-gorakhpuri
"shām-e-abad ko jalva-e-sub.h-e-bahār de
rūdād chheḌ zindagī-e-be-sabāt kī",firaq-gorakhpuri
"us bazm-e-be-ḳhudī meñ vajūd-e-adam kahāñ
chaltī nahīñ hai saañs hayāt-o-mamāt kī",firaq-gorakhpuri
"sau dard ik tabassum-e-pinhāñ meñ band haiñ
tasvīr huuñ 'firāq' nashāt-e-hayāt kī",firaq-gorakhpuri
"bahut pahle se un qadmoñ kī aahaT jaan lete haiñ
tujhe ai zindagī ham duur se pahchān lete haiñ",firaq-gorakhpuri
"mirī nazreñ bhī aise qātiloñ kā jaan o īmāñ haiñ
nigāheñ milte hī jo jaan aur īmān lete haiñ",firaq-gorakhpuri
"jise kahtī hai duniyā kāmyābī vaa.e nā-dānī
use kin qīmatoñ par kāmyāb insān lete haiñ",firaq-gorakhpuri
"nigāh-e-bāda-gūñ yuuñ to tirī bātoñ kā kyā kahnā
tirī har baat lekin ehtiyātan chhān lete haiñ",firaq-gorakhpuri
"tabī.at apnī ghabrātī hai jab sunsān rātoñ meñ
ham aise meñ tirī yādoñ kī chādar taan lete haiñ",firaq-gorakhpuri
"ḳhud apnā faisla bhī ishq meñ kaafī nahīñ hotā
use bhī kaise kar guzreñ jo dil meñ Thaan lete haiñ",firaq-gorakhpuri
"hayāt-e-ishq kā ik ik nafas jām-e-shahādat hai
vo jān-e-nāz-bardārāñ koī āsān lete haiñ",firaq-gorakhpuri
"ham-āhañgī meñ bhī ik chāshnī hai iḳhtilāfoñ kī
mirī bāteñ ba-unvān-e-digar vo maan lete haiñ",firaq-gorakhpuri
"tirī maqbūliyat kī vaj.h vāhid terī ramziyyat
ki us ko mānte hī kab haiñ jis ko jaan lete haiñ",firaq-gorakhpuri
"ab is ko kufr māneñ yā bulandī-e-nazar jāneñ
ḳhudā-e-do-jahāñ ko de ke ham insān lete haiñ",firaq-gorakhpuri
"jise sūrat batāte haiñ pata detī hai sīrat kā
ibārat dekh kar jis tarah ma.anī jaan lete haiñ",firaq-gorakhpuri
"tujhe ghāTā na hone deñge kārobār-e-ulfat meñ
ham apne sar tirā ai dost har ehsān lete haiñ",firaq-gorakhpuri
"hamārī har nazar tujh se na.ī saugandh khātī hai
to terī har nazar se ham nayā paimān lete haiñ",firaq-gorakhpuri
"rafīq-e-zindagī thī ab anīs-e-vaqt-e-āḳhir hai
tirā ai maut ham ye dūsrā ehsān lete haiñ",firaq-gorakhpuri
"zamāna vārdāt-e-qalb sunñe ko tarastā hai
isī se to sar āñkhoñ par mirā dīvān lete haiñ",firaq-gorakhpuri
"'firāq' aksar badal kar bhes miltā hai koī kāfir
kabhī ham jaan lete haiñ kabhī pahchān lete haiñ",firaq-gorakhpuri
"bastiyāñ DhūñDh rahī haiñ unheñ vīrānoñ meñ
vahshateñ baḌh ga.iiñ had se tire dīvānoñ meñ",firaq-gorakhpuri
"nigah-e-nāz na dīvānoñ na farzānoñ meñ
jānkār ek vahī hai magar an-jānoñ meñ",firaq-gorakhpuri
"bazm-e-mai be-ḳhud-o-be-tāb na kyuuñ ho saaqī
mauj-e-bāda hai ki dard uThtā hai paimānoñ meñ",firaq-gorakhpuri
"maiñ to maiñ chauñk uThī hai ye fazā-e-ḳhāmosh
ye sadā kab kī sunī aatī hai phir kānoñ meñ",firaq-gorakhpuri
"sair kar ujḌe diloñ kī jo tabī.at hai udaas
jī bahal jaate haiñ akasr inhīñ vīrānoñ meñ",firaq-gorakhpuri
"vus.ateñ bhī haiñ nihāñ tañgi-e-dil meñ ġhāfil
jī bahal jaate haiñ aksar inhīñ maidānoñ meñ",firaq-gorakhpuri
"jaan īmān-e-junūñ silsila jumbān-e-junūñ
kuchh kashish-hā-e-nihāñ jazb haiñ vīrānoñ meñ",firaq-gorakhpuri
"ḳhanda-e-sub.h-e-azal tīrgī-e-shām-e-abad
donoñ aalam haiñ chhalakte hue paimānoñ meñ",firaq-gorakhpuri
"dekh jab ālam-e-hū ko to nayā aalam hai
bastiyāñ bhī nazar aane lagīñ vīrānoñ meñ",firaq-gorakhpuri
"jis jagah baiTh ga.e aag lagā kar uTThe
garmiyāñ haiñ kuchh abhī soḳhta-sāmānoñ meñ",firaq-gorakhpuri
"vahshateñ bhī nazar aatī haiñ sar-e-parda-e-nāz
dāmanoñ meñ hai ye aalam na garebānoñ meñ",firaq-gorakhpuri
"ek rañgīnī-e-zāhir hai gulistāñ meñ agar
ek shādābī-e-pinhāñ hai bayābānoñ meñ",firaq-gorakhpuri
"jauhar-e-ġhuncha-o-gul meñ hai ik andāz-e-junūñ
kuchh bayābāñ nazar aa.e haiñ garebānoñ meñ",firaq-gorakhpuri
"ab vo rañg-e-chaman-o-ḳhanda-e-gul bhī na rahe
ab vo āsār-e-junūñ bhī nahīñ dīvānoñ meñ",firaq-gorakhpuri
"ab vo saaqī kī bhī āñkheñ na rahīñ rindoñ meñ
ab vo sāġhar bhī chhalakte nahīñ mai-ḳhānoñ meñ",firaq-gorakhpuri
"ab vo ik soz-e-nihānī bhī diloñ meñ na rahā
ab vo jalve bhī nahīñ ishq ke kāshānoñ meñ",firaq-gorakhpuri
"ab na vo raat jab ummīdeñ bhī kuchh thiiñ tujh se
ab na vo baat ġham-e-hijr ke afsānoñ meñ",firaq-gorakhpuri
"ab tirā kaam hai bas ahl-e-vafā kā paanā
ab tirā naam hai bas ishq ke ġham-ḳhānoñ meñ",firaq-gorakhpuri
"tā-ba-kai vāda-e-mauhūm kī tafsīl 'firāq'
shab-e-furqat kahīñ kaTtī hai in afsānoñ meñ",firaq-gorakhpuri
"be-Thikāne hai dil-e-ġham-ghīñ Thikāne kī kaho
shām-e-hijrāñ dosto kuchh is ke aane kī kaho",firaq-gorakhpuri
"haañ na pūchh ik giraftār-e-qafas kī zindagī
ham-safīrān-e-chaman kuchh āshiyāne kī kaho",firaq-gorakhpuri
"uḌ gayā hai manzil-e-dushvār meñ ġham kā samand
gesū-e-pur-pech-o-ḳham ke tāziyāne kī kaho",firaq-gorakhpuri
"baat bantī aur bātoñ se nazar aatī nahīñ
is nigāh-e-nāz kī bāteñ banāne kī kaho",firaq-gorakhpuri
"dāstāñ vo thī jise dil bujhte bujhte kah gayā
sham-e-bazm-e-zindagī ke jhilmilāne kī kaho",firaq-gorakhpuri
"kuchh dil-e-marhūm kī bāteñ karo ai ahl-e-ilm
jis se vīrāne the ābād us divāne kī kaho",firaq-gorakhpuri
"dāstān-e-zindagī bhī kis qadar dilchasp hai
jo azal se chhiḌ gayā hai us fasāne kī kaho",firaq-gorakhpuri
"ye fusūn-e-nīm-e-shab ye ḳhvāb-sāmāñ ḳhāmushī
sāmrī fan aañkh ke jaadū jagāne kī kaho",firaq-gorakhpuri
"koī kyā khā.egā yuuñ sachchī qasam jhūTī qasam
us nigāh-e-nāz kī saugandh khāne kī kaho",firaq-gorakhpuri
"shaam hī se gosh-bar-āvāz hai bazm-e-suḳhan
kuchh 'firāq' apnī sunāo kuchh zamāne kī kaho",firaq-gorakhpuri
"chhalak ke kam na ho aisī koī sharāb nahīñ
nigāh-e-nargis-e-ra.anā tirā javāb nahīñ",firaq-gorakhpuri
"zamīn jaag rahī hai ki inqalāb hai kal
vo raat hai koī zarra bhī mahv-e-ḳhvāb nahīñ",firaq-gorakhpuri
"hayāt-e-dard huī jā rahī hai kyā hogā
ab is nazar kī duā.eñ bhī mustajāb nahīñ",firaq-gorakhpuri
"zamīn us kī falak us kā kā.enāt us kī
kuchh aisā ishq tirā ḳhānumāñ-ḳharāb nahīñ",firaq-gorakhpuri
"abhī kuchh aur ho insān kā lahū paanī
abhī hayāt ke chehre par āb-o-tāb nahīñ",firaq-gorakhpuri
"jahāñ ke baab meñ tar dāmanoñ kā qaul ye hai
ye mauj mārtā dariyā koī sarāb nahīñ",firaq-gorakhpuri
"dikhā to detī hai behtar hayāt ke sapne
ḳharāb ho ke bhī ye zindagī ḳharāb nahīñ",firaq-gorakhpuri
"chheḌ ai dil ye kisī shoḳh ke ruḳhsāroñ se
khelnā aah dahakte hue añgāroñ se",firaq-gorakhpuri
"ham shab-e-hijr meñ jab sotī hai saarī duniyā
zikr karte haiñ tirā chhiTke hue tāroñ se",firaq-gorakhpuri
"ashk bhar laa.e kisī ne jo tirā naam liyā
aur kyā hijr meñ hotā tire bīmāroñ se",firaq-gorakhpuri
"chheḌ naġhma koī go dil kī shikasta haiñ rageñ
ham nikāleñge sadā TuuTe hue tāroñ se",firaq-gorakhpuri
"ham ko terī hai zarūrat na ise bhuul ai dost
tere iqrāroñ se matlab hai na inkāroñ se",firaq-gorakhpuri
"ham haiñ vo bekas-o-be-yār ki baiThe baiThe
apnā dukh-dard kahā karte haiñ dīvāroñ se",firaq-gorakhpuri
"ahl-e-duniyā se ye kahte haiñ mire nāla-e-dil
ham sadā deñge ġham-e-hijr ke mīnāroñ se",firaq-gorakhpuri
"ishq hamdardī-e-ālam kā ravādār nahīñ
ho ga.ī bhuul 'firāq' aap ke ġham-ḳhvāroñ se",firaq-gorakhpuri
"daur-e-āġhāz-e-jafā dil kā sahārā niklā
hausla kuchh na hamārā na tumhārā niklā",firaq-gorakhpuri
"terā naam aate hī sakte kā thā aalam mujh par
jaane kis tarah ye mazkūr dobārā niklā",firaq-gorakhpuri
"hosh jaatā hai jigar jaatā hai dal jaatā hai
parde hī parde meñ kyā terā ishārā niklā",firaq-gorakhpuri
"hai tire kashf-o-karāmāt kī duniyā qaa.il
tujh se ai dil na magar kaam hamārā niklā",firaq-gorakhpuri
"kitne saffāk sar-e-qatl-gah-e-ālam the
lākhoñ meñ bas vahī allāh kā pyārā niklā",firaq-gorakhpuri
"ibrat-añgez hai kyā us kī javāñ-margī bhī
haa.e vo dil jo hamārā na tumhārā niklā",firaq-gorakhpuri
"ishq kī lau se farishtoñ ke bhī par jalte haiñ
rashk-e-ḳhurshīd-e-qayāmat ye sharārā niklā",firaq-gorakhpuri
"sar-ba-sar be-sar-o-sāmāñ jise samjhe the vo dil
rashk-e-jamshed-o-kai-o-ḳhusrau-o-dārā niklā",firaq-gorakhpuri
"rone vaale hue chup hijr kī duniyā badlī
sham.a be-nūr huī sub.h kā taarā niklā",firaq-gorakhpuri
"uñgliyāñ uTThīñ 'firāq'-e-vatan-āvāra par
aaj jis samt se vo dard kā maarā niklā",firaq-gorakhpuri
"dete haiñ jām-e-shahādat mujhe ma.alūm na thā
hai ye ā.īn-e-mohabbat mujhe ma.alūm na thā",firaq-gorakhpuri
"matlab-e-chashm-e-muravvat mujhe ma.alūm na thā
tujh ko mujh se thī shikāyat mujhe ma.alūm na thā",firaq-gorakhpuri
"chashm-e-ḳhāmosh kī bābat mujhe ma.alūm na thā
ye bhī hai harf-o-hikāyat mujhe ma.alūm na thā",firaq-gorakhpuri
"ishq bas meñ hai mashiyyat ke aqīda thā mirā
us ke bas meñ hai mashiyyat mujhe ma.alūm na thā",firaq-gorakhpuri
"haft-ḳhvāñ jis ne kiye tai sar-e-rāh-e-taslīm
TuuT jaatī hai vo himmat mujhe ma.alūm na thā",firaq-gorakhpuri
"aaj har qatra-e-mai ban gayā ik chiñgārī
thī ye saaqī kī sharārat mujhe ma.alūm na thā",firaq-gorakhpuri
"nigah-e-mast ne talvār uThā lī sar-e-bazm
yuuñ badal jaatī hai niyyat mujhe ma.alūm na thā",firaq-gorakhpuri
"ġham-e-hastī se jo bezār rahā maiñ ik umr
tujh se bhī thī use nisbat mujhe ma.alūm na thā",firaq-gorakhpuri
"ishq bhī ahl-e-tarīqat meñ hai aisā thā ḳhayāl
ishq hai pīr-e-tarīqat mujhe ma.alūm na thā",firaq-gorakhpuri
"pūchh mat sharh-e-karam-hā-e-azīzāñ hamdam
un meñ itnī thī sharāfat mujhe ma.alūm na thā",firaq-gorakhpuri
"jab se dekhā hai tujhe mujh se hai merī an-ban
husn kā rañg-e-siyāsat mujhe ma.alūm na thā",firaq-gorakhpuri
"shakl insān kī ho chaal bhī insān kī ho
yuuñ bhī aatī hai qayāmat mujhe ma.alūm na thā",firaq-gorakhpuri
"sar-e-māmūra-e-ālam ye dil-e-ḳhāna-ḳharāb
miT gayā terī badaulat mujhe ma.alūm na thā",firaq-gorakhpuri
"parda-e-arz-e-vafā meñ bhī rahā huuñ kartā
tujh se maiñ apnī hī ġhībat mujhe ma.alūm na thā",firaq-gorakhpuri
"naqd-e-jāñ kyā hai zamāne meñ mohabbat hamdam
nahīñ miltī kisī qīmat mujhe ma.alūm na thā",firaq-gorakhpuri
"ho gayā aaj rafīqoñ se gale mil ke judā
apnā ḳhud ishq-e-sadāqat mujhe ma.alūm na thā",firaq-gorakhpuri
"dard dil kyā hai khulā aaj tire laḌne par
tujh se itnī thī mohabbat mujhe ma.alūm na thā",firaq-gorakhpuri
"dam nikal jaa.e magar dil na lagā.e koī
ishq kī ye thī vasiyyat mujhe ma.alūm na thā",firaq-gorakhpuri
"husn vāloñ ko bahut sahal samajh rakkhā thā
tujh pe aa.egī tabī.at mujhe ma.alūm na thā",firaq-gorakhpuri
"kitnī ḳhallāq hai ye nīstī-e-ishq 'firāq'
us se hastī hai ibārat mujhe ma.alūm na thā",firaq-gorakhpuri
"dīdār meñ ik turfa dīdār nazar aayā
har baar chhupā koī har baar nazar aayā",firaq-gorakhpuri
"chhāloñ ko bayābāñ bhī gulzār nazar aayā
jab chheḌ par āmāda har ḳhaar nazar aayā",firaq-gorakhpuri
"sub.h-e-shab-e-hijrāñ kī vo chāk-garebānī
ik ālam-e-nairañgī har taar nazar aayā",firaq-gorakhpuri
"ho sabr ki betābī ummīd ki māyūsī
nairañg-e-mohabbat bhī be-kār nazar aayā",firaq-gorakhpuri
"jab chashm-e-siyah terī thī chhā.ī huī dil par
is mulk kā har ḳhitta tātār nazar aayā",firaq-gorakhpuri
"tū ne bhī to dekhī thī vo jaatī huī duniyā
kyā āḳhrī lamhoñ meñ bīmār nazar aayā",firaq-gorakhpuri
"ġhash khā ke gire muusā allāh-rī māyūsī
halkā sā vo parda bhī dīvār nazar aayā",firaq-gorakhpuri
"zarra ho ki qatra ho ḳhum-ḳhāna-e-hastī meñ
maḳhmūr nazar aayā sarshār nazar aayā",firaq-gorakhpuri
"kyā kuchh na huā ġham se kyā kuchh na kiyā ġham ne
aur yuuñ to huā jo kuchh be-kār nazar aayā",firaq-gorakhpuri
"ai ishq qasam tujh ko ma.amūra-e-ālam kī
koī ġham-e-furqat meñ ġham-ḳhvār nazar aayā",firaq-gorakhpuri
"shab kaT ga.ī furqat kī dekhā na 'firāq' āḳhir
tūl-e-ġham-e-hijrāñ bhī be-kār nazar aayā",firaq-gorakhpuri
"'firāq' ik na.ī sūrat nikal to saktī hai
ba-qaul us aañkh ke duniyā badal to saktī hai",firaq-gorakhpuri
"tire ḳhayāl ko kuchh chup sī lag ga.ī varna
kahāniyoñ se shab-e-ġham bahal to saktī hai",firaq-gorakhpuri
"urūs-e-dahr chale khā ke Thokareñ lekin
qadam qadam pe javānī ubal to saktī hai",firaq-gorakhpuri
"palaT paḌe na kahīñ us nigāh kā jaadū
ki Duub kar ye chhurī kuchh uchhal to saktī hai",firaq-gorakhpuri
"bujhe hue nahīñ itne bujhe hue dil bhī
fasurdagī meñ tabī.at machal to saktī hai",firaq-gorakhpuri
"agar tū chāhe to ġham vaale shādmāñ ho jaa.eñ
nigāh-e-yār ye hasrat nikal to saktī hai",firaq-gorakhpuri
"ab itnī band nahīñ ġham-kadoñ kī bhī rāheñ
havā-e-kūcha-e-mahbūb chal to saktī hai",firaq-gorakhpuri
"kaḌe haiñ kos bahut manzil-e-mohabbat ke
mile na chhāñv magar dhuup Dhal to saktī hai",firaq-gorakhpuri
"hayāt lau tah-e-dāmān-e-marg de uTThī
havā kī raah meñ ye sham.a jal to saktī hai",firaq-gorakhpuri
"kuchh aur maslahat-e-jazb-e-ishq hai varna
kisī se chhuT ke tabī.at sambhal to saktī hai",firaq-gorakhpuri
"azal se soī hai taqdīr-e-ishq maut kī niiñd
agar jagā.iye karvaT badal to saktī hai",firaq-gorakhpuri
"ġham-e-zamāna-o-soz-e-nihāñ kī aañch to de
agar na TuuTe ye zanjīr gal to saktī hai",firaq-gorakhpuri
"sharīk-e-sharm-o-hayā kuchh hai bad-gumānī-e-husn
nazar uThā ye jhijak sī nikal to saktī hai",firaq-gorakhpuri
"kabhī vo mil na sakegī maiñ ye nahīñ kahtā
vo aañkh aañkh meñ paḌ kar badal to saktī hai",firaq-gorakhpuri
"badaltā jaa.e ġham-e-rozgār kā markaz
ye chaal gardish-e-ayyām chal to saktī hai",firaq-gorakhpuri
"vo be-niyāz sahī dil matā-e-hech sahī
magar kisī kī javānī machal to saktī hai",firaq-gorakhpuri
"tirī nigāh sahārā na de to baat hai aur
ki girte girte bhī duniyā sambhal to saktī hai",firaq-gorakhpuri
"ye zor-o-shor salāmat tirī javānī bhī
ba-qaul ishq ke sāñche meñ Dhal to saktī hai",firaq-gorakhpuri
"sunā hai barf ke TukḌe haiñ dil hasīnoñ ke
kuchh aañch pā ke ye chāñdī pighal to saktī hai",firaq-gorakhpuri
"hañsī hañsī meñ lahū thūkte haiñ dil vaale
ye sar-zamīn magar la.al ugal to saktī hai",firaq-gorakhpuri
"jo tū ne tark-e-mohabbat ko ahl-e-dil se kahā
hazār narm ho ye baat khal to saktī hai",firaq-gorakhpuri
"are vo maut ho yā zindagī mohabbat par
na kuchh sahī kaf-e-afsos mal to saktī hai",firaq-gorakhpuri
"haiñ jis ke bal pe khaḌe sarkashoñ ko vo dhartī
agar kuchal nahīñ saktī nigal to saktī hai",firaq-gorakhpuri
"huī hai garm lahu pī ke ishq kī talvār
yuuñ hī jilā.e jā ye shāḳh phal to saktī hai",firaq-gorakhpuri
"guzar rahī hai dabe paañv ishq kī devī
subuk-ravī se jahāñ ko masal to saktī hai",firaq-gorakhpuri
"hayāt se nigah-e-vāpsīñ hai kuchh mānūs
mire ḳhayāl se āñkhoñ meñ pal to saktī hai",firaq-gorakhpuri
"na bhūlnā ye hai tāḳhīr husn kī tāḳhīr
'firāq' aa.ī huī maut Tal to saktī hai",firaq-gorakhpuri
"ġham tirā jalva-gah-e-kaun-o-makāñ hai ki jo thā
ya.anī insān vahī sho.ala-ba-jāñ hai ki jo thā",firaq-gorakhpuri
"phir vahī rañg-e-takallum nigah-e-nāz meñ hai
vahī andāz vahī husn-e-bayāñ hai ki jo thā",firaq-gorakhpuri
"kab hai inkār tire lutf-o-karam se lekin
tū vahī dushman-e-dil dushman-e-jāñ hai ki jo thā",firaq-gorakhpuri
"ishq afsurda nahīñ aaj bhī afsurda bahut
vahī kam kam asr-e-soz-e-nihāñ hai ki jo thā",firaq-gorakhpuri
"qurb hī kam hai na duurī hī ziyāda lekin
aaj vo rabt kā ehsās kahāñ hai ki jo thā",firaq-gorakhpuri
"nazar aa jaate haiñ tum ko to bahut nāzuk baal
dil mirā kyā vahī ai shīsha-girāñ hai ki jo thā",firaq-gorakhpuri
"jaan de baiThe the ik baar havas vaale bhī
phir vahī marhala-e-sūd-o-ziyāñ hai ki jo thā",firaq-gorakhpuri
"husn ko khīñch to letā hai abhī tak lekin
vo asar jazb-e-mohabbat meñ kahāñ hai ki jo thā",firaq-gorakhpuri
"aaj bhī said-gah-e-ishq meñ husan-e-saffāk
liye abrū kī lachaktī sī kamāñ hai ki jo thā",firaq-gorakhpuri
"phir tirī chashm-e-suḳhan-sanj ne chheḌī koī baat
vahī jaadū hai vahī husn-e-bayāñ hai ki jo thā",firaq-gorakhpuri
"phir sar-e-mai-kada-e-ishq hai ik bārish-e-nūr
chhalke jāmoñ se charāġhāñ kā samāñ hai ki jo thā",firaq-gorakhpuri
"phir vahī ḳhair-nigāhī hai tire jalvoñ se
vahī aalam tirā ai barq-e-damāñ hai ki jo thā",firaq-gorakhpuri
"aaj bhī aag dabī hai dil-e-insāñ meñ 'firāq'
aaj bhī sīnoñ se uThtā vo dhuāñ hai ki jo thā",firaq-gorakhpuri
"haath aa.e to vahī dāman-e-jānāñ ho jaa.e
chhūT jaa.e to vahī apnā garebāñ ho jaa.e",firaq-gorakhpuri
"ishq ab bhī hai vo mahram-e-be-gāna-numā
husn yuuñ laakh chhupe laakh numāyāñ ho jaa.e",firaq-gorakhpuri
"hosh-o-ġhaflat se bahut duur hai kaifiyyat-e-ishq
us kī har be-ḳhabarī manzil-e-irfāñ ho jaa.e",firaq-gorakhpuri
"yaad aatī hai jab apnī to taḌap jaatā huuñ
merī hastī tirā bhūlā havā paimāñ ho jaa.e",firaq-gorakhpuri
"aañkh vo hai jo tirī jalva-gah-e-nāz bane
dil vahī hai jo sarāpā tirā armāñ ho jaa.e",firaq-gorakhpuri
"pāk-bāzān-e-mohabbat meñ jo bebākī hai
husn gar us ko samajh le to pashemāñ ho jaa.e",firaq-gorakhpuri
"sahl ho kar hui dushvār mohabbat terī
use mushkil jo banā leñ to kuchh āsāñ ho jaa.e",firaq-gorakhpuri
"ishq phir ishq hai jis ruup meñ jis bhes meñ ho
ishrat-e-vasl bane yā ġham-e-hijrāñ ho jaa.e",firaq-gorakhpuri
"kuchh mudāvā bhī ho majrūh diloñ kā ai dost
marham-e-zaḳhm tirā jaur-pashemāñ ho jaa.e",firaq-gorakhpuri
"ye bhī sach hai koī ulfat meñ pareshāñ kyuuñ ho
ye bhī sach hai koī kyūñkar na pareshāñ ho jaa.e",firaq-gorakhpuri
"ishq ko arz-e-tamannā meñ bhī lākhoñ pas-o-pesh
husn ke vāste inkār bhī āsāñ ho jaa.e",firaq-gorakhpuri
"jhilmilātī hai sar-e-bazm-e-jahāñ sham-e-ḳhudī
jo ye bujh jaa.e charāġh-e-rah-e-irfāñ ho jaa.e",firaq-gorakhpuri
"sar-e-shorīda diyā dasht-o-bayābāñ bhī diye
ye mirī ḳhūbī-e-qismat ki vo zindāñ ho jaa.e",firaq-gorakhpuri
"uqda-e-ishq ajab uqda-e-mohmal hai 'firāq'
kabhī lā-hal kabhī mushkil kabhī āsāñ ho jaa.e",firaq-gorakhpuri
"har naala tire dard se ab aur hī kuchh hai
har naġhma sar-e-bazm-e-tarab aur hī kuchh hai",firaq-gorakhpuri
"arbāb-e-vafā jaan bhī dene ko haiñ tayār
hastī kā magar husn-e-talab aur hī kuchh hai",firaq-gorakhpuri
"ye kaam na le nāla-o-faryād-o-fuġhāñ se
aflāk ulaT dene kā Dhab aur hī kuchh hai",firaq-gorakhpuri
"ik silsila-e-rāz hai jiinā ki ho marnā
jab aur hī kuchh thā magar ab aur hī kuchh hai",firaq-gorakhpuri
"kuchh mehr-e-qayāmat hai na kuchh nār-e-jahannam
hoshyār ki vo qahr-o-ġhazab aur hī kuchh hai",firaq-gorakhpuri
"maz.hab kī ḳharābī hai na aḳhlāq kī pastī
duniyā ke masā.ib kā sabab aur hī kuchh hai",firaq-gorakhpuri
"behūda-sarī sajde meñ hai jaan khapānā
ā.īn-e-mohabbat meñ adab aur hī kuchh hai",firaq-gorakhpuri
"kyā husn ke andāz-e-taġhāful kī shikāyat
paimān-e-vafā ishq kā jab aur hī kuchh hai",firaq-gorakhpuri
"duniyā ko jagā de jo adam ko bhī sulā de
sunte haiñ ki vo roz vo shab aur hī kuchh hai",firaq-gorakhpuri
"āñkhoñ ne 'firāq' aaj na pūchho jo dikhāyā
jo kuchh nazar aatā hai vo sab aur hī kuchh hai",firaq-gorakhpuri
"hijr-o-visāl-e-yār kā parda uThā diyā
ḳhud baḌh ke ishq ne mujhe merā patā diyā",firaq-gorakhpuri
"gard-o-ġhubār-e-hastī-e-fānī uḌā diyā
ai kīmiyā-e-ishq mujhe kyā banā diyā",firaq-gorakhpuri
"vo sāmne hai aur nazar se chhupā diyā
ai ishq-e-be-hijāb mujhe kyā dikhā diyā",firaq-gorakhpuri
"vo shān-e-ḳhāmushī ki bahāreñ haiñ muntazir
vo rañg-e-guftugū ki gulistāñ banā diyā",firaq-gorakhpuri
"dam le rahī thiiñ husn kī jab sehr-kāriyāñ
in vaqfa-hā-e-kufr ko īmāñ banā diyā",firaq-gorakhpuri
"ma.alūm kuchh mujhī ko haiñ un kī ravāniyāñ
jin qatra-hā-e-ashk ko dariyā banā dayā",firaq-gorakhpuri
"ik barq-e-be-qarār thī tamkīn-e-husn bhī
jis vaqt ishq ko ġham-e-sabr-āzmā diyā",firaq-gorakhpuri
"saaqī mujhe bhī yaad haiñ vo tishna-kāmiyāñ
jin ko harīf-e-sāġhar-o-mīnā banā diyā",firaq-gorakhpuri
"ma.alūm hai haqīqat-e-ġham-hā-e-rozgār
duniyā ko tere dard ne duniyā banā diyā",firaq-gorakhpuri
"ai shoḳhi-e-nigāh-e-karam muddatoñ ke ba.ad
ḳhvāb-e-girān-e-ġham se mujhe kyuuñ jagā diyā",firaq-gorakhpuri
"kuchh shorisheñ taġhāful-e-pinhāñ meñ thiiñ jinheñ
hañgāma-zār-e-hashr-e-tamannā banā diyā",firaq-gorakhpuri
"baḌhtā hī jā rahā hai jamāl-e-nazar-fareb
husn-e-nazar ko husn-e-ḳhud-ārā banā diyā",firaq-gorakhpuri
"phir dekhnā nigāh laḌī kis se ishq kī
gar husn ne hijāb-e-taġhāful uThā diyā",firaq-gorakhpuri
"jab ḳhuun ho chukā dil-e-hastī-e-etibār
kuchh dard bach rahe jinheñ insāñ banā diyā",firaq-gorakhpuri
"gum-karda-e-vafūr-e-ġham-e-intizār huuñ
tū kyā chhupā ki mujh ko mujhī se chhupā diyā",firaq-gorakhpuri
"raat ab harīf-e-sub.h-e-qayāmat hī kyuuñ na ho
jo kuchh bhī ho us aañkh ko ab to jagā diyā",firaq-gorakhpuri
"ab maiñ huuñ aur lutf-o-karam ke takallufāt
ye kyuuñ hijāb-e-ranjish-e-be-jā banā diyā",firaq-gorakhpuri
"thī yuuñ to shām-e-hijr magar pichhlī raat ko
vo dard uThā 'firāq' ki maiñ muskurā diyā",firaq-gorakhpuri
"ik roz hue the kuchh ishārāt ḳhafī se
āshiq haiñ ham us nargis-e-rānā ke jabhī se",firaq-gorakhpuri
"karne ko haiñ duur aaj to tau ye rog hī jī se
ab rakkheñge ham pyaar na tum se na kisī se",firaq-gorakhpuri
"ahbāb se rakhtā huuñ kuchh ummīd-e-sharāfat
rahte haiñ ḳhafā mujh se bahut log isī se",firaq-gorakhpuri
"kahtā huuñ use maiñ to ḳhusūsiyyat-e-pinhāñ
kuchh tum ko shikāyat hai kasī se to mujhī se",firaq-gorakhpuri
"ash.ār nahīñ haiñ ye mirī ruuh kī hai pyaas
jaarī hue sar-chashme mirī tishna-labī se",firaq-gorakhpuri
"aañsū ko mire khel tamāshā na samajhnā
kaT jaatā hai patthar isī hiire kī kanī se",firaq-gorakhpuri
"yād-e-lab-e-jānāñ hai charāġh-e-dil-e-ranjūr
raushan hai ye ghar aaj usī la.al-e-yamanī se",firaq-gorakhpuri
"aflāk kī mehrāb hai aa.ī huī añgḌā.ī
be-kaif kuchh āfāq kī a.azā-shikanī se",firaq-gorakhpuri
"kuchh zer-e-lab alfāz khanakte haiñ fazā meñ
gūñjī huī hai bazm tirī kam-suḳhanī se",firaq-gorakhpuri
"aaj anjuman-e-ishq nahīñ anjuman-e-ishq
kis darja kamī bazm meñ hai terī kamī se",firaq-gorakhpuri
"is vādī-e-vīrāñ meñ hai sar-chashma-e-dil bhī
hastī mirī sairāb hai āñkhoñ kī namī se",firaq-gorakhpuri
"ḳhud mujh ko bhī tā-der ḳhabar ho nahīñ paa.ī
aaj aa.ī tirī yaad is āhista-ravī se",firaq-gorakhpuri
"vo DhūñDhne niklī hai tirī nik.hat-e-gesū
ik roz milā thā maiñ nasīm-e-saharī se",firaq-gorakhpuri
"sab kuchh vo dilā de mujhe sab kuchh vo banā de
ai dost nahīñ duur tirī kam-nigahī se",firaq-gorakhpuri
"mī.ād-e-davām-o-abad ik niiñd hai us kī
ham muntahī-e-jalva-e-jānāñ haiñ abhī se",firaq-gorakhpuri
"ik dil ke sivā paas hamāre nahīñ kuchh bhī
jo kaam ho le lete haiñ ham log isī se",firaq-gorakhpuri
"ma.alūm huā aur hai ik ālam-e-asrār
ā.īna-e-hastī kī pareshāñ-nazarī se",firaq-gorakhpuri
"is se to kahīñ baiTh rahe toḌ ke ab paaoñ
mil jaa.e najāt ishq ko is dar-ba-darī se",firaq-gorakhpuri
"rahtā huuñ 'firāq' is liye vārafta ki duniyā
kuchh hosh meñ aa jaa.e mirī be-ḳhabarī se",firaq-gorakhpuri
"jahān-e-ġhuncha-e-dil kā faqat chaTaknā thā
usī kī bū-e-pareshāñ vajūd-e-duniyā thā",firaq-gorakhpuri
"ye kah ke kal koī be-iḳhtiyār rotā thā
vo ik nigāh sahī kyuuñ kisī ko dekhā thā",firaq-gorakhpuri
"tanābeñ kūcha-e-qātil kī khiñchtī jaatī thiiñ
shahīd-e-teġh-e-adā meñ bhī zor kitnā thā",firaq-gorakhpuri
"bas ik jhalak nazar aa.ī uḌe kalīm ke hosh
bas ik nigāh huī ḳhaak tūr-e-sīnā thā",firaq-gorakhpuri
"har ik ke haath faqat ġhaflateñ thiiñ hosh-numā
ki apne aap se begāna-vār jiinā thā",firaq-gorakhpuri
"yahī huā ki fareb-e-umīd-o-yās miTe
vo pā ga.e tire hāthoñ hameñ jo paanā thā",firaq-gorakhpuri
"chaman meñ ġhuncha-e-gul khilkhilā ke murjhā.e
yahī vo the jinheñ hañs hañs ke jaan denā thā",firaq-gorakhpuri
"nigāh-e-mehr meñ jis kī haiñ sad payām-e-fanā
usī kā ālam-e-ījād-o-nāz bejā thā",firaq-gorakhpuri
"jahāñ tū jalva-numā thā laraztī thī duniyā
tire jamāl se kaisā jalāl paidā thā",firaq-gorakhpuri
"hayāt-o-marg ke kuchh raaz khul ga.e hoñge
fasāna-e-shab-e-ġham varna dosto kyā thā",firaq-gorakhpuri
"shab-e-adam kā fasāna gudāz sham-e-hayāt
sivā.e kaif-e-fanā merā mājrā kyā thā",firaq-gorakhpuri
"kuchh aisī baat na thī terā duur ho jaanā
ye aur baat ki rah rah ke dard uThtā thā",firaq-gorakhpuri
"na pūchh sūd-o-ziyāñ kārobār-e-ulfat ke
vagarna yuuñ to na paanā thā kuchh na khotā thā",firaq-gorakhpuri
"lagāvTeñ vo tire husn-e-be-niyāz kī aah
maiñ terī bazm se jab nā-umīd uTThā thā",firaq-gorakhpuri
"tujhe ham ai dil-e-dard-āshnā kahāñ DhūñDeñ
ham apne hosh meñ kab the koī jab uTThā thā",firaq-gorakhpuri
"adam kā raaz sadā-e-shikast sāz-e-hayāt
hijāb-e-zīst bhī kitnā latīf pardā thā",firaq-gorakhpuri
"ye iztirāb-o-sukūñ bhī thī ik fareb-e-hayāt
ki apne haal se begāna-vār jiinā thā",firaq-gorakhpuri
"kahāñ pe chuuk huī tere be-qarāroñ se
zamāna dūsrī karvaT badalne vaalā thā",firaq-gorakhpuri
"ye koī yaad hai ye bhī hai koī mahviyyat
tire ḳhayāl meñ tujh ko bhī bhuul jaanā thā",firaq-gorakhpuri
"kahāñ kī choT ubhar aa.ī husn-e-tābāñ meñ
dam-e-nazāra vo ruḳh dard sā chamaktā thā",firaq-gorakhpuri
"na pūchh ramz-o-kināyāt chashm-e-sāqī ke
bas ek hashr-e-ḳhamosh anjuman meñ barpā thā",firaq-gorakhpuri
"chaman chaman thī gul-e-dāġh-e-ishq se hastī
usī kī nik.hat-e-barbād kā zamāna thā",firaq-gorakhpuri
"vo thā mirā dil-e-ḳhūñ-gashta jis ke miTne se
bahār-e-bāġha-e-jināñ thī vajūd-e-duniyā thā",firaq-gorakhpuri
"qasam hai bāda-kasho chashm-e-mast-e-sāqī kī
batāo haath se kyā jām-e-mai sambhaltā thā",firaq-gorakhpuri
"visāl us se maiñ chāhūñ kahāñ ye dil merā
ye ro rahā huuñ ki kyuuñ us ko maiñ ne dekhā thā",firaq-gorakhpuri
"umiid yaas banī yaas phir umiid banī
us ik nazar meñ fareb-e-nigāh kitnā thā",firaq-gorakhpuri
"ye soz-o-sāz-e-nihāñ thā vo soz-o-sāz-e-ayāñ
visāl-o-hijr meñ bas farq thā to itnā thā",firaq-gorakhpuri
"shikast-e-sāz-e-chaman thī bahār-e-lāla-o-gul
ḳhizāñ machaltī thī ġhuncha jahāñ chaTaktā thā",firaq-gorakhpuri
"har ek saañs hai tajdīd-e-yād-e-ayyāmī
guzar gayā vo zamāna jise guzarnā thā",firaq-gorakhpuri
"na koī va.ada na koī yaqīñ na koī umiid
magar hameñ to tirā intizār karnā thā",firaq-gorakhpuri
"kisī ke sabr ne be-sabr diyā sab ko
'firāq' naza.a meñ karvaT koī badaltā thā",firaq-gorakhpuri
"jaur-o-be-mehrī-e-iġhmāz pe kyā rotā hai
mehrbāñ bhī koī ho jā.egā jaldī kyā hai",firaq-gorakhpuri
"kho diyā tum ko to ham pūchhte phirte haiñ yahī
jis kī taqdīr bigaḌ jaa.e vo kartā kyā hai",firaq-gorakhpuri
"dil kā ik kaam jo hotā nahīñ ik muddat se
tum zarā haath lagā do to huā rakkhā hai",firaq-gorakhpuri
"nigah-e-shoḳh meñ aur dil meñ haiñ choTeñ kyā kyā
aaj tak ham na samajh paa.e ki jhagḌā kyā hai",firaq-gorakhpuri
"ishq se tauba bhī hai husn se shikve bhī hazār
kahiye to hazrat-e-dil aap kā manshā kyā hai",firaq-gorakhpuri
"zīnat-e-dosh tirā nāma-e-a.amāl na ho
terī dastār se vaa.iz ye laTaktā kyā hai",firaq-gorakhpuri
"haañ abhī vaqt kā ā.īna dikhā.e kyā kyā
dekhte jaao zamāna abhī dekhā kyā hai",firaq-gorakhpuri
"na yagāne haiñ na begāne tirī mahfil meñ
na koī ġhair yahāñ hai na koī apnā hai",firaq-gorakhpuri
"nigah-e-mast ko jumbish na hui go sar-e-bazm
kuchh to is jām-e-labā-lab se abhī chhalkā hai",firaq-gorakhpuri
"rāt-din phirtī hai palkoñ ke jo saa.e saa.e
dil mirā us nigah-e-nāz kā dīvānā hai",firaq-gorakhpuri
"ham judā.ī se bhī kuchh kaam to le hī leñge
be-niyāzāna ta.alluq hī chhuTā achchhā hai",firaq-gorakhpuri
"un se baḌh-chaḌh ke to ai dost haiñ yādeñ in kī
nāz-o-andāz-o-adā meñ tirī rakkhā kyā hai",firaq-gorakhpuri
"aisī bātoñ se badaltī hai kahīñ fitrat-e-husn
jaan bhī de de agar koī to kyā hotā hai",firaq-gorakhpuri
"tirī āñkhoñ ko bhī inkār tirī zulf ko bhī
kis ne ye ishq ko dīvāna banā rakkhā hai",firaq-gorakhpuri
"dil tirā jaan tirī aah tirī ashk tire
jo hai ai dost vo terā hai hamārā kyā hai",firaq-gorakhpuri
"dar-e-daulat pe duā.eñ sī sunī haiñ maiñ ne
dekhiye aaj faqīroñ kā kidhar pherā hai",firaq-gorakhpuri
"tujh ko ho jā.eñge shaitān ke darshan vaa.iz
Daal kar muñh ko garebāñ meñ kabhī dekhā hai",firaq-gorakhpuri
"ham kahe dete haiñ chāloñ meñ na aao un kī
sarvat-o-jāh ke ishvoñ se bacho dhokā hai",firaq-gorakhpuri
"yahī gar aañkh meñ rah jaa.e to hai chiñgārī
qatra-e-ashk jo bah jaa.e to ik dariyā hai",firaq-gorakhpuri
"zulf-e-shab-gūñ ke sivā nargis-e-jādū ke sivā
dil ko kuchh aur balāoñ ne bhī aa gherā hai",firaq-gorakhpuri
"lab-e-ejāz kī saugand ye jhankār thī kyā
terī ḳhāmoshī ke mānind abhī kuchh TuuTā hai",firaq-gorakhpuri
"daar par gaah nazar gaah sū-e-shahr-e-nigār
kuchh suneñ ham bhī to ai ishq irāda kyā hai",firaq-gorakhpuri
"aa ki ġhurbat-kada-e-dahr meñ jī bahlā.eñ
ai dil us jalva-gah-e-nāz meñ kyā rakkhā hai",firaq-gorakhpuri
"zaḳhm hī zaḳhm huuñ maiñ sub.h kī mānind 'firāq'
raat bhar hijr kī lazzat se mazā luuTā hai",firaq-gorakhpuri
"junūn-e-kārgar hai aur maiñ huuñ
hayāt-e-be-ḳhabar hai aur maiñ huuñ",firaq-gorakhpuri
"miTā kar dil nigāh-e-avvalīñ se
taqāzā-e-digar hai aur maiñ huuñ",firaq-gorakhpuri
"kahāñ maiñ aa gayā ai zor-e-parvāz
vabāl-e-bāl-o-par hai aur maiñ huuñ",firaq-gorakhpuri
"nigāh-e-avvalīñ se ho ke barbād
taqāzā-e-digar hai aur maiñ huuñ",firaq-gorakhpuri
"mubārakbād ayyām-e-asīrī
ġham-e-dīvār-o-dar hai aur maiñ huuñ",firaq-gorakhpuri
"tirī jam.iyyateñ haiñ aur tū hai
hayāt-e-muntashar hai aur maiñ huuñ",firaq-gorakhpuri
"koī ho sust-paimāñ bhī to yuuñ ho
ye shām-e-be-sahar hai aur maiñ huuñ",firaq-gorakhpuri
"nigāh-e-be-mahābā tere sadqe
ka.ī TukḌe jigar hai aur maiñ huuñ",firaq-gorakhpuri
"Thikānā hai kuchh is uzr-e-sitam kā
tirī nīchī nazar hai aur maiñ huuñ",firaq-gorakhpuri
"'firāq' ik ek hasrat miT rahī hai
ye mātam raat bhar hai aur maiñ huuñ",firaq-gorakhpuri
"kamī na kī tire vahshī ne ḳhaak uḌāne meñ
junūñ kā naam uchhaltā rahā zamāne meñ",firaq-gorakhpuri
"'firāq' dauḌ ga.ī ruuh sī zamāne meñ
kahāñ kā dard bharā thā mire fasāne meñ",firaq-gorakhpuri
"junūñ se bhuul huī dil pe choT khāne meñ
'firāq' der abhī thī bahār aane meñ",firaq-gorakhpuri
"vo koī rañg hai jo uḌ na jaa.e ai gul-e-tar
vo koī bū hai jo rusvā na ho zamāne meñ",firaq-gorakhpuri
"vo āstīñ hai koī jo lahū na de nikle
vo koī hasan hai jhijhke jo rañg laane meñ",firaq-gorakhpuri
"ye gul khile haiñ ki choTeñ jigar kī ubhrī haiñ
nihāñ bahār thī bulbul tire tarāne meñ",firaq-gorakhpuri
"bayān-e-sham.a hai hāsil yahī hai jalne kā
fanā kī kaifiyateñ dekh jhilmilāne meñ",firaq-gorakhpuri
"kasī kī hālat-e-dil sun ke uTh ga.iiñ āñkheñ
ki jaan paḌ ga.ī hasrat bhare fasāne meñ",firaq-gorakhpuri
"usī kī sharh hai ye uThte dard kā aalam
jo dāstāñ thī nihāñ tere aañkh uThāne meñ",firaq-gorakhpuri
"ġharaz ki kaaT diye zindagī ke din ai dost
vo terī yaad meñ hoñ yā tujhe bhulāne meñ",firaq-gorakhpuri
"hamīñ haiñ gul hamīñ bulbul hamīñ havā-e-chaman
'firāq' ḳhvāb ye dekhā hai qaid-ḳhāne meñ",firaq-gorakhpuri
"kisī kā yuuñ to huā kaun umr bhar phir bhī
ye husn o ishq to dhokā hai sab magar phir bhī",firaq-gorakhpuri
"hazār baar zamāna idhar se guzrā hai
na.ī na.ī sī hai kuchh terī rahguzar phir bhī",firaq-gorakhpuri
"kahūñ ye kaise idhar dekh yā na dekh udhar
ki dard dard hai phir bhī nazar nazar phir bhī",firaq-gorakhpuri
"ḳhushā ishāra-e-paiham zahe sukūt-e-nazar
darāz ho ke fasāna hai muḳhtasar phir bhī",firaq-gorakhpuri
"jhapak rahī haiñ zamān o makāñ kī bhī āñkheñ
magar hai qāfila āmāda-e-safar phir bhī",firaq-gorakhpuri
"shab-e-firāq se aage hai aaj merī nazar
ki kaT hī jā.egī ye shām-e-be-sahar phir bhī",firaq-gorakhpuri
"kahīñ yahī to nahīñ kāshif-e-hayāt-o-mamāt
ye husn o ishq ba-zāhir haiñ be-ḳhabar phir bhī",firaq-gorakhpuri
"palaT rahe haiñ ġharīb-ul-vatan palaTnā thā
vo kūcha rū-kash-e-jannat ho ghar hai ghar phir bhī",firaq-gorakhpuri
"luTā huā chaman-e-ishq hai nigāhoñ ko
dikhā gayā vahī kyā kyā gul o samar phir bhī",firaq-gorakhpuri
"ḳharāb ho ke bhī sochā kiye tire mahjūr
yahī ki terī nazar hai tirī nazar phir bhī",firaq-gorakhpuri
"ho be-niyāz-e-asar bhī kabhī tirī miTTī
vo kīmiyā hī sahī rah ga.ī kasar phir bhī",firaq-gorakhpuri
"lipaT gayā tirā dīvāna garche manzil se
uḌī uḌī sī hai ye ḳhāk-e-rahguzar phir bhī",firaq-gorakhpuri
"tirī nigāh se bachne meñ umr guzrī hai
utar gayā rag-e-jāñ meñ ye neshtar phir bhī",firaq-gorakhpuri
"ġham-e-firāq ke kushtoñ kā hashr kyā hogā
ye shām-e-hijr to ho jā.egī sahar phir bhī",firaq-gorakhpuri
"fanā bhī ho ke girāñ-bārī-e-hayāt na pūchh
uThā.e uTh nahīñ saktā ye dard-e-sar phir bhī",firaq-gorakhpuri
"sitam ke rañg haiñ har iltifāt-e-pinhāñ meñ
karam-numā haiñ tire jaur sar-ba-sar phir bhī",firaq-gorakhpuri
"ḳhatā-muāf tirā afv bhī hai misl-e-sazā
tirī sazā meñ hai ik shān-e-dar-guzar phir bhī",firaq-gorakhpuri
"agarche be-ḳhudī-e-ishq ko zamāna huā
'firāq' kartī rahī kaam vo nazar phir bhī",firaq-gorakhpuri
"koī paiġhām-e-mohabbat lab-e-ejāz to de
maut kī aañkh bhī khul jā.egī āvāz to de",firaq-gorakhpuri
"maqsad-e-ishq ham-āhañgī-e-juzv-o-kul hai
dard hī dard sahī dil bū-e-dam-sāz to de",firaq-gorakhpuri
"chashm-e-maḳhmūr ke unvān-e-nazar kuchh to khuleñ
dil-e-ranjūr dhaḌakne kā kuchh andāz to de",firaq-gorakhpuri
"ik zarā ho nasha-e-husn meñ andāz-e-ḳhumār
ik jhalak ishq ke anjām kī āġhāz to de",firaq-gorakhpuri
"jo chhupā.e na chhupe aur batā.e na bane
dil-e-āshiq ko in āñkhoñ se koī raaz to de",firaq-gorakhpuri
"muntazir itnī kabhī thī na fazā-e-āfāq
chheḌne hī ko huuñ pur-dard ġhazal saaz to de",firaq-gorakhpuri
"ham asīrān-e-qafas aag lagā sakte haiñ
fursat-e-naġhma kabhī hasrat-e-parvāz to de",firaq-gorakhpuri
"ishq ik baar mashiyyat ko badal saktā hai
indiya apnā magar kuchh nigah-e-nāz to de",firaq-gorakhpuri
"qurb o dīdār to ma.alūm kisī kā phir bhī
kuchh pata sā falak-e-tafraqa-pardāz to de",firaq-gorakhpuri
"manzileñ gard kī mānind uḌī jaatī haiñ
ablaq-e-dahr kuchh andāz-e-tag-o-tāz to de",firaq-gorakhpuri
"kaan se ham to 'firāq' aañkh kā lete haiñ kaam
aaj chhup kar koī āvāz par āvāz to de",firaq-gorakhpuri
"kuchh ishāre the jinheñ duniyā samajh baiThe the ham
us nigāh-e-āshnā ko kyā samajh baiThe the ham",firaq-gorakhpuri
"rafta rafta ġhair apnī hī nazar meñ ho ga.e
vāh-rī ġhaflat tujhe apnā samajh baiThe the ham",firaq-gorakhpuri
"hosh kī taufīq bhī kab ahl-e-dil ko ho sakī
ishq meñ apne ko dīvāna samajh baiThe the ham",firaq-gorakhpuri
"parda-e-āzurdagī meñ thī vo jān-e-iltifāt
jis adā ko ranjish-e-bejā samajh baiThe the ham",firaq-gorakhpuri
"kyā kaheñ ulfat meñ rāz-e-be-hisī kyūñkar khulā
har nazar ko terī dard-afzā samajh baiThe the ham",firaq-gorakhpuri
"be-niyāzī ko tirī paayā sarāsar soz o dard
tujh ko ik duniyā se begāna samajh baiThe the ham",firaq-gorakhpuri
"inqalāb-e-pai-ba-pai har gardish o har daur meñ
is zamīn o āsmāñ ko kyā samajh baiThe the ham",firaq-gorakhpuri
"bhuul baiThī vo nigāh-e-nāz ahd-e-dostī
us ko bhī apnī tabī.at kā samajh baiThe the ham",firaq-gorakhpuri
"saaf alag ham ko junūn-e-āshiqī ne kar diyā
ḳhud ko tere dard kā pardā samajh baiThe the ham",firaq-gorakhpuri
"kaan bajte haiñ mohabbat ke sukūt-e-nāz ko
dāstāñ kā ḳhatm ho jaanā samajh baiThe the ham",firaq-gorakhpuri
"bātoñ bātoñ meñ payām-e-marg bhī aa hī gayā
un nigāhoñ ko hayāt-afzā samajh baiThe the ham",firaq-gorakhpuri
"ab nahīñ tāb-e-sipās-e-husn is dil ko jise
be-qrār-e-shikva-e-bejā samajh baiThe the ham",firaq-gorakhpuri
"ek duniyā dard kī tasvīr niklī ishq ko
koh-kan aur qais kā qissa samajh baiThe the ham",firaq-gorakhpuri
"rafta rafta ishq mānūs-e-jahāñ hotā chalā
ḳhud ko tere hijr meñ tanhā samajh baiThe the ham",firaq-gorakhpuri
"husn ko ik husn hī samjhe nahīñ aur ai 'firāq'
mehrbāñ nā-mehrbāñ kyā kyā samajh baiThe the ham",firaq-gorakhpuri
"kuchh na kuchh ishq kī tāsīr kā iqrār to hai
us kā ilzām-e-taġhāful pe kuchh inkār to hai",firaq-gorakhpuri
"har fareb-e-ġham-e-duniyā se ḳhabar-dār to hai
terā dīvāna kisī kaam meñ hushyār to hai",firaq-gorakhpuri
"dekh lete haiñ sabhī kuchh tire mushtāq-e-jamāl
ḳhair dīdār na ho hasrat-e-dīdār to hai",firaq-gorakhpuri
"ma.arke sar hoñ usī barq-e-nazar se ai husn
ye chamaktī huī chaltī hui talvār to hai",firaq-gorakhpuri
"sar paTakne ko paTaktā hai magar ruk ruk kar
tere vahshī ko ḳhayāl-e-dar-o-dīvār to hai",firaq-gorakhpuri
"ishq kā shikva-e-bejā bhī na be-kār gayā
na sahī jaur magar jaur kā iqrār to hai",firaq-gorakhpuri
"tujh se himmat to paḌī ishq ko kuchh kahne kī
ḳhair shikva na sahī shukr kā iz.hār to hai",firaq-gorakhpuri
"is meñ bhī rābta-e-ḳhās kī miltī hai jhalak
ḳhair iqrār-e-mohabbat na ho inkār to hai",firaq-gorakhpuri
"kyuuñ jhapak jaatī hai rah rah ke tirī barq-e-nigāh
ye jhijak kis liye ik kushta-e-dīdār to hai",firaq-gorakhpuri
"ka.ī unvān haiñ mamnūn-e-karam karne ke
ishq meñ kuchh na sahī zindagī be-kār to hai",firaq-gorakhpuri
"sahar-o-shām sar-e-anjuman-e-nāz na ho
jalva-e-husn to hai ishq-e-siyahkār to hai",firaq-gorakhpuri
"chauñk uThte haiñ 'firāq' aate hī us shoḳh kā naam
kuchh sarāsīmgī-e-ishq kā iqrār to hai",firaq-gorakhpuri
"mai-kade meñ aaj ik duniyā ko izn-e-ām thā
daur-e-jām-e-be-ḳhudī begāna-e-ayyām thā",firaq-gorakhpuri
"ruuh larzāñ aañkh mahv-e-dīd dil nākām thā
ishq kā āġhāz bhī shā.ista-e-anjām thā",firaq-gorakhpuri
"rafta rafta ishq ko tasvīr-e-ġham kar hī diyā
husn bhī kitnā ḳharāb-e-gardish-e-ayyām thā",firaq-gorakhpuri
"ġham-kade meñ dahr ke yuuñ to añdherā thā magar
ishq kā dāġh-e-siyah-baḳhtī charāġh-e-shām thā",firaq-gorakhpuri
"terī duzdīda-nigāhī yuuñ to nā-mahsūs thī
haañ magar daftar kā daftar husn kā paiġhām thā",firaq-gorakhpuri
"shaaq ahl-e-shauq par thiiñ us kī ismat-dāriyāñ
sach hai lekin husn dar-parda bahut bad-nām thā",firaq-gorakhpuri
"mahv the gulzār-e-rañgā-rañg ke naqsh-o-nigār
vahshateñ thī dil ke sannāTe the dasht-e-shām thā",firaq-gorakhpuri
"be-ḳhatā thā husn har jaur-o-jafā ke ba.ad bhī
ishq ke sar tā-abad ilzām hī ilzām thā",firaq-gorakhpuri
"yuuñ garebāñ-chāk duniyā meñ nahīñ hotā koī
har khulā gulshan shahīd-e-gardish-e-ayyām thā",firaq-gorakhpuri
"dekh husn-e-sharmagīñ dar-parda kyā laayā hai rañg
ishq rusvā-e-jahāñ badnām hī badnām thā",firaq-gorakhpuri
"raunaq-e-bazm-e-jahāñ thā go dil-e-ġham-ghīñ 'firāq'
sard thā afsurda thā mahrūm thā nākām thā",firaq-gorakhpuri
"mujh ko maarā hai har ik dard o davā se pahle
dī sazā ishq ne har jurm-o-ḳhatā se pahle",firaq-gorakhpuri
"ātish-e-ishq bhaḌaktī hai havā se pahle
hoñT julte haiñ mohabbat meñ duā se pahle",firaq-gorakhpuri
"fitne barpā hue har ġhuncha-e-sar-basta se
khul gayā rāz-e-chaman chāk-e-qabā se pahle",firaq-gorakhpuri
"chaal hai bāda-e-hastī kā chhalaktā huā jaam
ham kahāñ the tire naqsh-e-kaf-e-pā se pahle",firaq-gorakhpuri
"ab kamī kyā hai tire be-sar-o-sāmānoñ ko
kuchh na thā terī qasam tark-e-vafā se pahle",firaq-gorakhpuri
"ishq-e-bebāk ko da.ave the bahut ḳhalvat meñ
kho diyā saarā bharam sharm-o-hayā se pahle",firaq-gorakhpuri
"ḳhud-baḳhud chaak hue pairahan-e-lāla-o-gul
chal ga.ī kaun havā bād-e-sabā se pahle",firaq-gorakhpuri
"ham-safar rāh-e-adam meñ na ho tāroñ-bharī raat
ham pahuñch jā.eñge is ābla-pā se pahle",firaq-gorakhpuri
"parda-e-sharm meñ sad-barq-e-tabassum ke nisār
hosh jaate rahe nairañg-e-hayā se pahle",firaq-gorakhpuri
"maut ke naam se Darte the ham ai shauq-e-hayāt
tū ne to maar hī Daalā thā qazā se pahle",firaq-gorakhpuri
"be-takalluf bhī tirā husn-e-ḳhud-ārā thā kabhī
ik adā aur bhī thī husn-e-adā se pahle",firaq-gorakhpuri
"ġhaflateñ hastī-e-fānī kī batā deñgī tujhe
jo mirā haal thā ehsās-e-fanā se pahle",firaq-gorakhpuri
"ham unheñ pā ke 'firāq' aur bhī kuchh kho.e ga.e
ye takalluf to na the ahd-e-vafā se pahle",firaq-gorakhpuri
"narm fazā kī karvaTeñ dil ko dukhā ke rah ga.iiñ
ThanDī havā.eñ bhī tirī yaad dilā ke rah ga.iiñ",firaq-gorakhpuri
"shaam bhī thī dhuāñ dhuāñ husn bhī thā udaas udaas
dil ko ka.ī kahāniyāñ yaad sī aa ke rah ga.iiñ",firaq-gorakhpuri
"mujh ko ḳharāb kar ga.iiñ nīm-nigāhiyāñ tirī
mujh se hayāt o maut bhī āñkheñ churā ke rah ga.iiñ",firaq-gorakhpuri
"husn-e-nazar-fareb meñ kis ko kalām thā magar
terī adā.eñ aaj to dil meñ samā ke rah ga.iiñ",firaq-gorakhpuri
"tab kahīñ kuchh pata chalā sidq-o-ḳhulūs-e-husn kā
jab vo nigāheñ ishq se bāteñ banā ke rah ga.iiñ",firaq-gorakhpuri
"tere ḳhirām-e-nāz se aaj vahāñ chaman khile
fasleñ bahār kī jahāñ ḳhaak uḌā ke rah ga.iiñ",firaq-gorakhpuri
"pūchh na un nigāhoñ kī turfa karishma-sāziyāñ
fitne sulā ke rah ga.iiñ fitne jagā ke rah ga.iiñ",firaq-gorakhpuri
"tāroñ kī aañkh bhī bhar aa.ī merī sadā-e-dard par
un kī nigāheñ bhī tirā naam batā ke rah ga.iiñ",firaq-gorakhpuri
"uf ye zamīñ kī gardisheñ aah ye ġham kī Thokareñ
ye bhī to baḳht-e-ḳhufta ke shāne hilā ke rah ga.iiñ",firaq-gorakhpuri
"aur to ahl-e-dard kaun sambhāltā bhalā
haañ terī shādmāniyāñ un ko rulā ke rah ga.iiñ",firaq-gorakhpuri
"yaad kuchh aa.iiñ is tarah bhūlī huī kahāniyāñ
kho.e hue diloñ meñ aaj dard uThā ke rah ga.iiñ",firaq-gorakhpuri
"sāz-e-nashāt-e-zindagī aaj laraz laraz uThā
kis kī nigāheñ ishq kā dard sunā ke rah ga.iiñ",firaq-gorakhpuri
"tum nahīñ aa.e aur raat rah ga.ī raah dekhtī
tāroñ kī mahfileñ bhī aaj āñkheñ bichhā ke rah ga.iiñ",firaq-gorakhpuri
"jhuum ke phir chalīñ havā.eñ vajd meñ aa.iiñ phir fazā.eñ
phir tirī yaad kī ghaTā.eñ sīnoñ pe chhā ke rah ga.iiñ",firaq-gorakhpuri
"qalb o nigāh kī ye iid uf ye ma.āl-e-qurb-o-dīd
charḳh kī gardisheñ tujhe mujh se chhupā ke rah ga.iiñ",firaq-gorakhpuri
"phir haiñ vahī udāsiyāñ phir vahī suunī kā.enāt
ahl-e-tarab kī mahfileñ rañg jamā ke rah ga.iiñ",firaq-gorakhpuri
"kaun sukūn de sakā ġham-zadagān-e-ishq ko
bhīgtī rāteñ bhī 'firāq' aag lagā ke rah ga.iiñ",firaq-gorakhpuri
"nigāh-e-nāz ne parde uThā.e haiñ kyā kyā
hijāb ahl-e-mohabbat ko aa.e haiñ kyā kyā",firaq-gorakhpuri
"jahāñ meñ thī bas ik afvāh tere jalvoñ kī
charāġh-e-dair-o-haram jhilmilā.e haiñ kyā kyā",firaq-gorakhpuri
"do-chār barq-e-tajallī se rahne vāloñ ne
fareb narm-nigāhī ke khaa.e haiñ kyā kyā",firaq-gorakhpuri
"diloñ pe karte hue aaj aatī jaatī choT
tirī nigāh ne pahlū bachā.e haiñ kyā kyā",firaq-gorakhpuri
"nisār nargis-e-mai-gūñ ki aaj paimāne
laboñ tak aa.e hue thartharā.e haiñ kyā kyā",firaq-gorakhpuri
"vo ik zarā sī jhalak barq-e-kam-nigāhī kī
jigar ke zaḳhm-e-nihāñ muskurā.e haiñ kyā kyā",firaq-gorakhpuri
"charāġh-e-tūr jale ā.ina-dar-ā.īna
hijāb barq-e-adā ne uThā.e haiñ kyā kyā",firaq-gorakhpuri
"ba-qadr-e-zauq-e-nazar dīd-e-husn kyā ho magar
nigāh-e-shauq meñ jalve samā.e haiñ kyā kyā",firaq-gorakhpuri
"kahīñ charāġh kahīñ gul kahīñ dil-e-barbād
ḳhirām-e-nāz ne fitne uThā.e haiñ kyā kyā",firaq-gorakhpuri
"taġhāful aur baḌhā us ġhazāl-e-ra.anā kā
fusūn-e-ġham ne bhī jaadū jagā.e haiñ kyā kyā",firaq-gorakhpuri
"hazār fitna-e-bedār ḳhvāb-e-rañgīñ meñ
chaman meñ ġhuncha-e-gul-rañg laa.e haiñ kyā kyā",firaq-gorakhpuri
"tire ḳhulūs-e-nihāñ kā to aah kyā kahnā
sulūk uchaTTe bhī dil meñ samā.e haiñ kyā kyā",firaq-gorakhpuri
"nazar bachā ke tire ishva-hā-e-pinhāñ ne
diloñ meñ dard-e-mohabbat uThā.e haiñ kyā kyā",firaq-gorakhpuri
"payām-e-husn payām-e-junūñ payām-e-fanā
tirī nigah ne fasāne sunā.e haiñ kyā kyā",firaq-gorakhpuri
"tamām husn ke jalve tamām mahrūmī
bharam nigāh ne apne gañvā.e haiñ kyā kyā",firaq-gorakhpuri
"'firāq' rāh-e-vafā meñ subuk-ravī terī
baḌe-baḌoñ ke qadam Dagmagā.e haiñ kyā kyā",firaq-gorakhpuri
"raat bhī niiñd bhī kahānī bhī
haa.e kyā chiiz hai javānī bhī",firaq-gorakhpuri
"ek paiġhām-e-zindagānī bhī
āshiqī marg-e-nā-gahānī bhī",firaq-gorakhpuri
"is adā kā tirī javāb nahīñ
mehrbānī bhī sargirānī bhī",firaq-gorakhpuri
"dil ko apne bhī ġham the duniyā meñ
kuchh balā.eñ thiiñ āsmānī bhī",firaq-gorakhpuri
"mansab-e-dil ḳhushī luTānā hai
ġham-e-pinhāñ kī pāsbānī bhī",firaq-gorakhpuri
"dil ko sho.aloñ se kartī hai sairāb
zindagī aag bhī hai paanī bhī",firaq-gorakhpuri
"shād-kāmoñ ko ye nahīñ taufīq
dil-e-ġham-ghīñ kī shādmānī bhī",firaq-gorakhpuri
"laakh husn-e-yaqīñ se baḌh kar hai
un nigāhoñ kī bad-gumānī bhī",firaq-gorakhpuri
"tañgnā-e-dil-e-malūl meñ hai
bahr-e-hastī kī be-karānī bhī",firaq-gorakhpuri
"ishq-e-nākām kī hai parchhā.īñ
shādmānī bhī kāmrānī bhī",firaq-gorakhpuri
"dekh dil ke nigār-ḳhāne meñ
zaḳhm-e-pinhāñ kī hai nishānī bhī",firaq-gorakhpuri
"ḳhalq kyā kyā mujhe nahīñ kahtī
kuchh sunūñ maiñ tirī zabānī bhī",firaq-gorakhpuri
"aa.e tārīḳh-e-ishq meñ sau baar
maut ke daur-e-darmiyānī bhī",firaq-gorakhpuri
"apnī ma.asūmiyat ke parde meñ
ho ga.ī vo nazar siyānī bhī",firaq-gorakhpuri
"din ko sūraj-mukhī hai vo nau-gul
raat ko hai vo rāt-rānī bhī",firaq-gorakhpuri
"dil-e-bad-nām tere baare meñ
log kahte haiñ ik kahānī bhī",firaq-gorakhpuri
"vaz.a karte koī na.ī duniyā
ki ye duniyā huī purānī bhī",firaq-gorakhpuri
"dil ko ādāb-e-bandagī bhī na aa.e
kar ga.e log hukmarānī bhī",firaq-gorakhpuri
"jaur-e-kam-kam kā shukriya bas hai
aap kī itnī mehrbānī bhī",firaq-gorakhpuri
"dil meñ ik huuk bhī uThī ai dost
yaad aa.ī tirī javānī bhī",firaq-gorakhpuri
"sar se pā tak supurdagī kī adā
ek andāz-e-turkamānī bhī",firaq-gorakhpuri
"paas rahnā kisī kā raat kī raat
mehmānī bhī mezbānī bhī",firaq-gorakhpuri
"ho na aks-e-jabīn-e-nāz ki hai
dil meñ ik nūr-e-kahkashānī bhī",firaq-gorakhpuri
"zindagī ain dīd-e-yār 'firāq'
zindagī hijr kī kahānī bhī",firaq-gorakhpuri
"ras meñ Duubā huā lahrātā badan kyā kahnā
karvaTeñ letī huī sub.h-e-chaman kyā kahnā",firaq-gorakhpuri
"nigah-e-nāz meñ ye pichhle pahar rañg-e-ḳhumār
niiñd meñ Duubī huī chandr-kiran kyā kahnā",firaq-gorakhpuri
"bāġh-e-jannat pe ghaTā jaise baras ke khul jaa.e
ye suhānī tirī ḳhushbu-e-badan kyā kahnā",firaq-gorakhpuri
"Thahrī Thahrī sī nigāhoñ meñ ye vahshat kī kiran
chauñke chauñke se ye āhū-e-ḳhutan kyā kahnā",firaq-gorakhpuri
"ruup sañgīt ne dhārā hai badan kā ye rachāv
tujh pe lahlūt hai be-sāḳhta-pan kyā kahnā",firaq-gorakhpuri
"jaise lahrā.e koī sho.ala-kamar kī ye lachak
sar-ba-sar ātish-e-sayyāl badan kyā kahnā",firaq-gorakhpuri
"jis tarah jalva-e-firdos havāoñ se chhine
pairahan meñ tire rañgīnī-e-tan kyā kahnā",firaq-gorakhpuri
"jalva-o-parde kā ye rañg dam-e-nazzāra
jis tarah adh-khule ghuñghaT meñ dulhan kyā kahnā",firaq-gorakhpuri
"dam-e-taqrīr khil uThte haiñ gulistāñ kyā kyā
yuuñ to ik ġhuncha-e-nauras hai dahan kyā kahnā",firaq-gorakhpuri
"dil ke ā.īne meñ is tarah utartī hai nigāh
jaise paanī meñ lachak jaa.e kiran kyā kahnā",firaq-gorakhpuri
"lahlahātā huā ye qad ye lahaktā joban
zulf so mahkī huī rātoñ kā ban kyā kahnā",firaq-gorakhpuri
"tū mohabbat kā sitāra to javānī kā suhāg
husn lau detā hai la.al-e-yaman kyā kahnā",firaq-gorakhpuri
"terī āvāz saverā tirī bāteñ taḌkā
āñkheñ khul jaatī haiñ ejāz-e-suḳhan kyā kahnā",firaq-gorakhpuri
"zulf-e-shab-gūñ kī chamak paikar-e-sīmīñ kī damak
dīp-mālā hai sar-e-gañg-o-jaman kyā kahnā",firaq-gorakhpuri
"nīlgūñ shabnamī kapḌoñ meñ badan kī ye jot
jaise chhantī ho sitāroñ kī kiran kyā kahnā",firaq-gorakhpuri
"rukī rukī sī shab-e-marg ḳhatm par aa.ī
vo pau phaTī vo na.ī zindagī nazar aa.ī",firaq-gorakhpuri
"ye moḌ vo hai ki parchhā.iyāñ bhī deñgī na saath
musāfiroñ se kaho us kī rahguzar aa.ī",firaq-gorakhpuri
"fazā tabassum-e-sub.h-e-bahār thī lekin
pahuñch ke manzil-e-jānāñ pe aañkh bhar aa.ī",firaq-gorakhpuri
"kahīñ zamān-o-makāñ meñ hai naam ko bhī sukūñ
magar ye baat mohabbat kī baat par aa.ī",firaq-gorakhpuri
"kisī kī bazm-e-tarab meñ hayāt baTtī thī
umīd-vāroñ meñ kal maut bhī nazar aa.ī",firaq-gorakhpuri
"kahāñ har ek se insāniyat kā baar uThā
ki ye balā bhī tire āshiqoñ ke sar aa.ī",firaq-gorakhpuri
"diloñ meñ aaj tirī yaad muddatoñ ke ba.ad
ba-chehra-e-mutabassim ba-chashm-e-tar aa.ī",firaq-gorakhpuri
"nayā nahīñ hai mujhe marg-e-nā-gahāñ kā payām
hazār rañg se apnī mujhe ḳhabar aa.ī",firaq-gorakhpuri
"fazā ko jaise koī raag chīrtā jaa.e
tirī nigāh diloñ meñ yūñhī utar aa.ī",firaq-gorakhpuri
"zarā visāl ke ba.ad aa.ina to dekh ai dost
tire jamāl kī doshīzgī nikhar aa.ī",firaq-gorakhpuri
"tirā hī aks sarishk-e-ġham-e-zamāna meñ thā
nigāh meñ tirī tasvīr sī utar aa.ī",firaq-gorakhpuri
"ajab nahīñ ki chaman-dar-chaman bane har phuul
kalī kalī kī sabā jā ke god bhar aa.ī",firaq-gorakhpuri
"shab-e-'firāq' uThe dil meñ aur bhī kuchh dard
kahūñ ye kaise tirī yaad rāt-bhar aa.ī",firaq-gorakhpuri
"samajhtā huuñ ki tū mujh se judā hai
shab-e-furqat mujhe kyā ho gayā hai",firaq-gorakhpuri
"tirā ġham kyā hai bas ye jāntā huuñ
ki merī zindagī mujh se ḳhafā hai",firaq-gorakhpuri
"kabhī ḳhush kar ga.ī mujh ko tirī yaad
kabhī āñkhoñ meñ aañsū aa gayā hai",firaq-gorakhpuri
"hijāboñ ko samajh baiThā maiñ jalva
nigāhoñ ko baḌā dhokā huā hai",firaq-gorakhpuri
"bahut duur ab hai dil se yaad terī
mohabbat kā zamāna aa rahā hai",firaq-gorakhpuri
"na jī ḳhush kar sakā terā karam bhī
mohabbat ko baḌā dhokā rahā hai",firaq-gorakhpuri
"kabhī taḌpā gayā hai dil tirā ġham
kabhī dil ko sahārā de gayā hai",firaq-gorakhpuri
"shikāyat terī dil se karte karte
achānak pyaar tujh par aa gayā hai",firaq-gorakhpuri
"jise chauñkā ke tū ne pher lī aañkh
vo terā dard ab tak jāgtā hai",firaq-gorakhpuri
"jahāñ hai maujzan rañgīnī-e-husn
vahīñ dil kā kañval lahrā rahā hai",firaq-gorakhpuri
"gulābī hotī jaatī haiñ fazā.eñ
koī is rañg se sharmā rahā hai",firaq-gorakhpuri
"mohabbat tujh se thī qabl-az-mohabbat
kuchh aisā yaad mujh ko aa rahā hai",firaq-gorakhpuri
"judā āġhāz se anjām se duur
mohabbat ik musalsal mājrā hai",firaq-gorakhpuri
"ḳhudā-hāfiz magar ab zindagī meñ
faqat apnā sahārā rah gayā hai",firaq-gorakhpuri
"mohabbat meñ 'firāq' itnā na ġham kar
zamāne meñ yahī hotā rahā hai",firaq-gorakhpuri
"sar meñ saudā bhī nahīñ dil meñ tamannā bhī nahīñ
lekin is tark-e-mohabbat kā bharosā bhī nahīñ",firaq-gorakhpuri
"dil kī gintī na yagānoñ meñ na begānoñ meñ
lekin us jalva-gah-e-nāz se uThtā bhī nahīñ",firaq-gorakhpuri
"mehrbānī ko mohabbat nahīñ kahte ai dost
aah ab mujh se tirī ranjish-e-bejā bhī nahīñ",firaq-gorakhpuri
"ek muddat se tirī yaad bhī aa.ī na hameñ
aur ham bhuul ga.e hoñ tujhe aisā bhī nahīñ",firaq-gorakhpuri
"aaj ġhaflat bhī un āñkhoñ meñ hai pahle se sivā
aaj hī ḳhātir-e-bīmār shakebā bhī nahīñ",firaq-gorakhpuri
"baat ye hai ki sukūn-e-dil-e-vahshī kā maqām
kunj-e-zindāñ bhī nahīñ vus.at-e-sahrā bhī nahīñ",firaq-gorakhpuri
"are sayyād hamīñ gul haiñ hamīñ bulbul haiñ
tū ne kuchh aah sunā bhī nahīñ dekhā bhī nahīñ",firaq-gorakhpuri
"aah ye majma-e-ahbāb ye bazm-e-ḳhāmosh
aaj mahfil meñ 'firāq'-e-suḳhan-ārā bhī nahīñ",firaq-gorakhpuri
"ye bhī sach hai ki mohabbat pe nahīñ maiñ majbūr
ye bhī sach hai ki tirā husn kuchh aisā bhī nahīñ",firaq-gorakhpuri
"yuuñ to hañgāme uThāte nahīñ dīvāna-e-ishq
magar ai dost kuchh aisoñ kā Thikānā bhī nahīñ",firaq-gorakhpuri
"fitrat-e-husn to ma.alūm hai tujh ko hamdam
chāra hī kyā hai ba-juz sabr so hotā bhī nahīñ",firaq-gorakhpuri
"muñh se ham apne burā to nahīñ kahte ki 'firāq'
hai tirā dost magar aadmī achchhā bhī nahīñ",firaq-gorakhpuri
"shām-e-ġham kuchh us nigāh-e-nāz kī bāteñ karo
be-ḳhudī baḌhtī chalī hai raaz kī bāteñ karo",firaq-gorakhpuri
"ye sukūt-e-nāz ye dil kī ragoñ kā TūTnā
ḳhāmushī meñ kuchh shikast-e-sāz kī bāteñ karo",firaq-gorakhpuri
"nik.hat-e-zulf-e-pareshāñ dāstān-e-shām-e-ġham
sub.h hone tak isī andāz kī bāteñ karo",firaq-gorakhpuri
"har rag-e-dil vajd meñ aatī rahe dukhtī rahe
yūñhī us ke jā-o-bejā naaz kī bāteñ karo",firaq-gorakhpuri
"jau adam kī jaan hai jo hai payām-e-zindagī
us sukūt-e-rāz us āvāz kī bāteñ karo",firaq-gorakhpuri
"ishq rusvā ho chalā be-kaif sā bezār sā
aaj us kī nargas-e-ġhammaz kī bāteñ karo",firaq-gorakhpuri
"naam bhī lenā hai jis kā ik jahān-e-rañg-o-bū
dosto us nau-bahār-e-nāz kī bāteñ karo",firaq-gorakhpuri
"kis liye uzr-e-taġhāful kis liye ilzām-e-ishq
aaj charḳh-e-tafraqa-parvāz kī bāteñ karo",firaq-gorakhpuri
"kuchh qafas kī tīliyoñ se chhan rahā hai nuur sā
kuchh fazā kuchh hasrat-e-parvāz kī bāteñ karo",firaq-gorakhpuri
"jo hayāt-e-jāvidāñ hai jo hai marg-e-nā-gahāñ
aaj kuchh us naaz us andāz kī bāteñ karo",firaq-gorakhpuri
"ishq-e-be-parvā bhī ab kuchh nā-shakebā ho chalā
shoḳhī-e-husn-e-karishma-sāz kī bāteñ karo",firaq-gorakhpuri
"jis kī furqat ne palaT dī ishq kī kaayā 'firāq'
aaj us īsā-nafas dam-sāz kī bāteñ karo",firaq-gorakhpuri
"sitāroñ se ulajhtā jā rahā huuñ
shab-e-furqat bahut ghabrā rahā huuñ",firaq-gorakhpuri
"tire ġham ko bhī kuchh bahlā rahā huuñ
jahāñ ko bhī samajhtā jā rahā huuñ",firaq-gorakhpuri
"yaqīñ ye hai haqīqat khul rahī hai
gumāñ ye hai ki dhoke khā rahā huuñ",firaq-gorakhpuri
"agar mumkin ho le le apnī aahaT
ḳhabar do husn ko maiñ aa rahā huuñ",firaq-gorakhpuri
"hadeñ husn-o-mohabbat kī milā kar
qayāmat par qayāmat Dhā rahā huuñ",firaq-gorakhpuri
"ḳhabar hai tujh ko ai zabt-e-mohabbat
tire hāthoñ meñ luTtā jā rahā huuñ",firaq-gorakhpuri
"asar bhī le rahā huuñ terī chup kā
tujhe qaa.il bhī kartā jā rahā huuñ",firaq-gorakhpuri
"bharam tere sitam kā khul chukā hai
maiñ tujh se aaj kyuuñ sharmā rahā huuñ",firaq-gorakhpuri
"unhīñ meñ raaz haiñ gul-bāriyoñ ke
maiñ jo chiñgāriyāñ barsā rahā huuñ",firaq-gorakhpuri
"jo un ma.asūm āñkhoñ ne diye the
vo dhoke aaj tak maiñ khā rahā huuñ",firaq-gorakhpuri
"tire pahlū meñ kyuuñ hotā hai mahsūs
ki tujh se duur hotā jā rahā huuñ",firaq-gorakhpuri
"had-e-jor-o-karam se baḌh chalā husn
nigāh-e-yār ko yaad aa rahā huuñ",firaq-gorakhpuri
"jo uljhī thī kabhī aadam ke hāthoñ
vo gutthī aaj tak suljhā rahā huuñ",firaq-gorakhpuri
"mohabbat ab mohabbat ho chalī hai
tujhe kuchh bhūltā sā jā rahā huuñ",firaq-gorakhpuri
"ajal bhī jin ko sun kar jhūmtī hai
vo naġhme zindagī ke gā rahā huuñ",firaq-gorakhpuri
"ye sannāTā hai mere paañv kī chaap
'firāq' apnī kuchh aahaT pā rahā huuñ",firaq-gorakhpuri
"tez ehsās-e-ḳhudī darkār hai
zindagī ko zindagī darkār hai",firaq-gorakhpuri
"jo chaḌhā jaa.e ḳhumistān-e-jahāñ
haañ vahī lab-tishnagī darkār hai",firaq-gorakhpuri
"devtāoñ kā ḳhudā se hogā kaam
aadmī ko aadmī darkār hai",firaq-gorakhpuri
"sau gulistāñ jis udāsī par nisār
mujh ko vo afsurdagī darkār hai",firaq-gorakhpuri
"shā.erī hai sar-basar tahzīb-e-qalb
us ko ġham shā.istagī darkār hai",firaq-gorakhpuri
"sho.ala meñ laatā hai jo soz-o-gudāz
vo ḳhulūs-e-bātnī darkār hai",firaq-gorakhpuri
"ḳhūbī-e-lafz-o-bayāñ se kuchh sivā
shā.erī ko sāhirī darkār hai",firaq-gorakhpuri
"qādir-e-mutlaq ko bhī insān kī
sunte haiñ be-chārgī darkār hai",firaq-gorakhpuri
"aur hoñge tālib-e-mad.h-e-jahāñ
mujh ko bas terī ḳhushī darkār hai",firaq-gorakhpuri
"aql meñ yuuñ to nahīñ koī kamī
ik zarā dīvāngī darkār hai",firaq-gorakhpuri
"hosh vāloñ ko bhī merī raa.e meñ
ek guuna be-ḳhudī darkār hai",firaq-gorakhpuri
"ḳhatrā-e-bisyār-dānī kī qasam
ilm meñ bhī kuchh kamī darkār hai",firaq-gorakhpuri
"dosto kaafī nahīñ chashm-e-ḳhirad
ishq ko bhī raushnī darkār hai",firaq-gorakhpuri
"merī ġhazloñ meñ haqā.eq haiñ faqat
aap ko to shā.erī darkār hai",firaq-gorakhpuri
"tere paas aayā huuñ kahne ek baat
mujh ko terī dostī darkār hai",firaq-gorakhpuri
"maiñ jafāoñ kā na kartā yuuñ gila
aaj terī nā-ḳhushī darkār hai",firaq-gorakhpuri
"us kī zulf ārāsta-pairāsta
ik zarā sī barhamī darkār hai",firaq-gorakhpuri
"zinda-dil thā tāza-dam thā hijr meñ
aaj mujh ko be-dilī darkār hai",firaq-gorakhpuri
"halqa halqa gesū-e-shab rañg-e-yār
mujh ko terī abtarī darkār hai",firaq-gorakhpuri
"aql ne kal mere kānoñ meñ kahā
mujh ko terī zindagī darkār hai",firaq-gorakhpuri
"tez-rau tahzīb-e-ālam ko 'firāq'
ik zarā āhistagī darkār hai",firaq-gorakhpuri
"tumheñ kyūñkar batā.eñ zindagī ko kyā samajhte haiñ
samajh lo saañs lenā ḳhud-kushī karnā samajhte haiñ",firaq-gorakhpuri
"kisī badmast ko rāz-āshnā sab kā samajhte haiñ
nigāh-e-yār tujh ko kyā batā.eñ kyā samajhte haiñ",firaq-gorakhpuri
"bas itne par hameñ sab log dīvāna samajhte haiñ
ki is duniyā ko ham ik dūsrī duniyā samajhte haiñ",firaq-gorakhpuri
"kahāñ kā vasl tanhā.ī ne shāyad bhes badlā hai
tire dam bhar ke mil jaane ko ham bhī kyā samajhte haiñ",firaq-gorakhpuri
"umīdoñ meñ bhī un kī ek shān-e-be-niyāzī hai
har āsānī ko jo dushvār ho jaanā samajhte haiñ",firaq-gorakhpuri
"yahī zid hai to ḳhair āñkheñ uThāte haiñ ham us jānib
magar ai dil ham is meñ jaan kā khaTkā samajhte haiñ",firaq-gorakhpuri
"kahīñ hoñ tere dīvāne Thahar jaa.eñ to zindāñ hai
jidhar ko muñh uThā kar chal paḌe sahrā samajhte haiñ",firaq-gorakhpuri
"jahāñ kī fitrat-e-begāna meñ jo kaif-e-ġham bhar deñ
vahī jiinā samajhte haiñ vahī marnā samajhte haiñ",firaq-gorakhpuri
"hamārā zikr kyā ham ko to hosh aayā mohabbat meñ
magar ham qais kā dīvāna ho jaanā samajhte haiñ",firaq-gorakhpuri
"na shoḳhī shoḳh hai itnī na purkār itnī purkārī
na jaane log terī sādgī ko kyā samajhte haiñ",firaq-gorakhpuri
"bhulā diiñ ek muddat kī jafā.eñ us ne ye kah kar
tujhe apnā samajhte the tujhe apnā samajhte haiñ",firaq-gorakhpuri
"ye kah kar ābla-pā rauñdte jaate haiñ kāñToñ ko
jise talvoñ meñ kar leñ jazb use sahrā samajhte haiñ",firaq-gorakhpuri
"ye hastī nīstī sab mauj-ḳhezī hai mohabbat kī
na ham qatra samajhte haiñ na ham dariyā samajhte haiñ",firaq-gorakhpuri
"'firāq' is gardish-e-ayyām se kab kaam niklā hai
sahar hone ko bhī ham raat kaT jaanā samajhte haiñ",firaq-gorakhpuri
"tuur thā ka.aba thā dil thā jalva-zār-e-yār thā
ishq sab kuchh thā magar phir ālam-e-asrār thā",firaq-gorakhpuri
"nashsha-e-sad-jām kaif-e-intizār-e-yār thā
hijr meñ Thahrā huā dil sāġhar-e-sarshār thā",firaq-gorakhpuri
"alvidā.a ai bazm-e-anjum hijr kī shab al-firāq
tā-ba-daur-e-zindagānī intizār-e-yār thā",firaq-gorakhpuri
"ek adā se be-niyāz-e-qurb-o-dūrī kar diyā
māvrā-e-vasl-o-hijrāñ husn kā iqrār thā",firaq-gorakhpuri
"jauhar-e-ā.īna-e-ālam bane aañsū mire
yuuñ to sach ye hai ki ronā ishq meñ bekār thā",firaq-gorakhpuri
"shoḳhī-e-raftār vaj.h-e-hastī-e-barbād thī
zindagī kyā thī ġhubār-e-rahguzār-e-yār thā",firaq-gorakhpuri
"ulfat-e-derīna kā jab zikr ishāroñ meñ kiyā
muskurā kar mujh se pūchhā tum ko kis se pyaar thā",firaq-gorakhpuri
"dil-dukhe ro.e haiñ shāyad is jagah ai kū-e-dost
ḳhaak kā itnā chamak jaanā zarā dushvār thā",firaq-gorakhpuri
"zarra zarra aa.ina thā ḳhud-numā.ī kā 'firāq'
sar-ba-sar sahrā-e-ālam jalva-zār-e-yār thā",firaq-gorakhpuri
"vaqt-e-ġhurūb aaj karāmāt ho ga.ī
zulfoñ ko us ne khol diyā raat ho ga.ī",firaq-gorakhpuri
"kal tak to us meñ aisī karāmat na thī koī
vo aañkh aaj qibla-e-hājāt ho ga.ī",firaq-gorakhpuri
"ai soz-e-ishq tū ne mujhe kyā banā diyā
merī har ek saañs munājāt ho ga.ī",firaq-gorakhpuri
"ochhī nigāh Daal ke ik samt rakh diyā
dil kyā diyā ġharīb kī sauġhāt ho ga.ī",firaq-gorakhpuri
"kuchh yaad aa ga.ī thī vo zulf-e-shikan-shikan
hastī tamām chashma-e-zulmāt ho ga.ī",firaq-gorakhpuri
"ahl-e-vatan se duur judā.ī meñ yaar kī
sabr aa gayā 'firāq' karāmāt ho ga.ī",firaq-gorakhpuri
"vo chup-chāp aañsū bahāne kī rāteñ
vo ik shaḳhs ke yaad aane kī rāteñ",firaq-gorakhpuri
"shab-e-mah kī vo ThanDī āñcheñ vo shabnam
tire husn ke rasmasāne kī rāteñ",firaq-gorakhpuri
"javānī kī doshīzgī kā tabassum
gul-e-zār ke vo khilāne kī rāteñ",firaq-gorakhpuri
"phuvāreñ sī naġhmoñ kī paḌtī hoñ jaise
kuchh us lab ke sunñe-sunāne kī rāteñ",firaq-gorakhpuri
"mujhe yaad hai terī har sub.h-e-ruḳhsat
mujhe yaad haiñ tere aane kī rāteñ",firaq-gorakhpuri
"pur-asrār sī merī arz-e-tamannā
vo kuchh zer-e-lab muskurāne kī rāteñ",firaq-gorakhpuri
"sar-e-shām se ratjagā ke vo sāmāñ
vo pichhle pahar niiñd aane kī rāteñ",firaq-gorakhpuri
"sar-e-shām se tā-sahar qurb-e-jānāñ
na jaane vo thiiñ kis zamāne kī rāteñ",firaq-gorakhpuri
"sar-e-mai-kada tishnagī kī vo qasmeñ
vo saaqī se bāteñ banāne kī rāteñ",firaq-gorakhpuri
"ham-āġhoshiyāñ shāhid-e-mehrbāñ kī
zamāne ke ġham bhuul jaane kī rāteñ",firaq-gorakhpuri
"'firāq' apnī qismat meñ shāyad nahīñ the
Thikāne ke din yā Thikāne kī rāteñ",firaq-gorakhpuri
"ye narm narm havā jhilmilā rahe haiñ charāġh
tire ḳhayāl kī ḳhushbū se bas rahe haiñ dimāġh",firaq-gorakhpuri
"diloñ ko tere tabassum kī yaad yuuñ aa.ī
ki jagmagā uTheñ jis tarah mandiroñ meñ charāġh",firaq-gorakhpuri
"jhalaktī hai khiñchī shamshīr meñ na.ī duniyā
hayāt o maut ke milte nahīñ haiñ aaj dimāġh",firaq-gorakhpuri
"harīf-e-sīna-e-majrūh o ātish-e-ġham-e-ishq
na gul kī chāk-garebāniyāñ na laale ke daaġh",firaq-gorakhpuri
"vo jin ke haal meñ lau de uThe ġham-e-fardā
vahī haiñ anjuman-e-zindagī ke chashm-o-charāg",firaq-gorakhpuri
"tamām sho.ala-e-gul hai tamām mauj-e-bahār
ki tā-had-e-nigah-e-shauq lahlahāte haiñ baaġh",firaq-gorakhpuri
"na.ī zamīn nayā āsmāñ na.ī duniyā
sunā to hai ki mohabbat ko in dinoñ hai farāġh",firaq-gorakhpuri
"jo tohmateñ na uThīñ ik jahāñ se un ke samet
gunāhgār-e-mohabbat nikal ga.e be-dāġh",firaq-gorakhpuri
"jo chhup ke tāroñ kī āñkhoñ se paañv dhartā hai
usī ke naqsh-e-kaf-e-pā se jal uThe haiñ charāġh",firaq-gorakhpuri
"jahān-e-rāz huī jā rahī hai aañkh tirī
kuchh is tarah vo diloñ kā lagā rahī hai surāġh",firaq-gorakhpuri
"zamāna kuud paḌā aag meñ yahī kah kar
ki ḳhuun chaaT ke ho jā.egī ye aag bhī baaġh",firaq-gorakhpuri
"nigāheñ matl.a-e-nau par haiñ ek aalam kī
ki mil rahā hai kisī phūTtī kiran kā surāġh",firaq-gorakhpuri
"diloñ meñ dāġh-e-mohabbat kā ab ye aalam hai
ki jaise niiñd meñ Duube hoñ pichhlī raat charāġh",firaq-gorakhpuri
"'firāq' bazm-e-charāġhāñ hai mahfil-e-rindāñ
saje haiñ pighlī huī aag se chhalakte ayāġh",firaq-gorakhpuri
"ye nik.hatoñ kī narm-ravī ye havā ye raat
yaad aa rahe haiñ ishq ko TuuTe ta.alluqāt",firaq-gorakhpuri
"māyūsiyoñ kī god meñ dam toḌtā hai ishq
ab bhī koī banā le to bigḌī nahīñ hai baat",firaq-gorakhpuri
"kuchh aur bhī to ho in ishārāt ke sivā
ye sab to ai nigāh-e-karam baat baat baat",firaq-gorakhpuri
"ik umr kaT ga.ī hai tire intizār meñ
aise bhī haiñ ki kaT na sakī jin se ek raat",firaq-gorakhpuri
"ham ahl-e-intizār ke aahaT pe kaan the
ThanDī havā thī ġham thā tirā Dhal chalī thī raat",firaq-gorakhpuri
"yuuñ to bachī bachī sī uThī vo nigāh-e-nāz
duniyā-e-dil meñ ho hī ga.ī koī vārdāt",firaq-gorakhpuri
"jin kā surāġh pā na sakī ġham kī ruuh bhī
nādāñ hue haiñ ishq meñ aise bhī sānehāt",firaq-gorakhpuri
"har sa.ī o har amal meñ mohabbat kā haath hai
ta.amīr-e-zindagī ke samajh kuchh muharrikāt",firaq-gorakhpuri
"us jā tirī nigāh mujhe le ga.ī jahāñ
letī ho jaise saañs ye be-jān kā.enāt",firaq-gorakhpuri
"kyā niiñd aa.e us ko jise jāgnā na aa.e
jo din ko din kare vo kare raat ko bhī raat",firaq-gorakhpuri
"dariyā ke madd-o-jazr bhī paanī ke khel haiñ
hastī hī ke karishme haiñ kyā maut kyā hayāt",firaq-gorakhpuri
"ahl-e-razā meñ shān-e-baġhāvat bhī ho zarā
itnī bhī zindagī na ho pāband-e-rasmiyāt",firaq-gorakhpuri
"ham ahl-e-ġham ne rañg-e-zamāna badal diyā
koshish to kī sabhī ne magar ban paḌe kī baat",firaq-gorakhpuri
"paidā kare zamīn na.ī āsmāñ nayā
itnā to le koī asar-e-daur-kā.enāt",firaq-gorakhpuri
"shā.ir huuñ gahrī niiñd meñ haiñ jo haqīqateñ
chauñkā rahe haiñ un ko bhī mere tavahhumāt",firaq-gorakhpuri
"mujh ko to ġham ne fursat-e-ġham bhī na dī 'firāq'
de fursat-e-hayāt na jaise ġham-e-hayāt",firaq-gorakhpuri
"zamīñ badlī falak badlā mazāq-e-zindagī badlā
tamaddun ke qadīm aqdār badle aadmī badlā",firaq-gorakhpuri
"ḳhudā-o-ahrman badle vo īmān-e-duī badlā
hudūd-e-ḳhair-o-shar badle mazāq-e-kāfirī badlā",firaq-gorakhpuri
"na.e insān kā jab daur-e-ḳhud-nā-āgahī badlā
rumūz-e-be-ḳhudī badle taqāzā-e-ḳhudī badlā",firaq-gorakhpuri
"badalte jā rahe haiñ ham bhī duniyā ko badalne meñ
nahīñ badlī abhī duniyā to duniyā ko abhī badlā",firaq-gorakhpuri
"na.ī manzil ke mīr-e-kārvāñ bhī aur hote haiñ
purāne ḳhizr-e-rah badle vo tarz-e-rahbarī badlā",firaq-gorakhpuri
"kabhī sochā bhī hai ai nazm-e-kohna ke ḳhudā-vando
tumhārā hashr kyā hogā jo ye aalam kabhī badlā",firaq-gorakhpuri
"udhar pichhle se ahl-e-māl-o-zar par raat bhārī hai
idhar bedārī-e-jamhūr kā andāz bhī badlā",firaq-gorakhpuri
"zahe soz-e-ġham-e-ādam ḳhushā sāz-e-dil-e-ādam
isī ik sham.a kī lau ne jahān-e-tīrgī badlā",firaq-gorakhpuri
"na.e mansūr haiñ sadiyoñ purāne sheḳh-o-qāzī haiñ
na fatve kufr ke badle na uzr-e-dār hī badlā",firaq-gorakhpuri
"batā.e to batā.e us ko terī shoḳhī-e-pinhāñ
tirī chashm-e-tavajjoh hai ki tarz-e-be-ruḳhī badlā",firaq-gorakhpuri
"ba-faiz-e-ādam-e-ḳhākī zamīñ sonā ugaltī hai
usī zarre ne daur-e-mehr-o-māh-o-mushtarī badlā",firaq-gorakhpuri
"sitāre jāgte haiñ raat laT chhaTkā.e sotī hai
dabe paañv kisī ne aa ke ḳhvāb-e-zindagī badlā",firaq-gorakhpuri
"'firāq' ham-navā-e-'mīr'-o-'ġhālib' ab na.e naġhme
vo bazm-e-zindagī badlī vo rañg-e-shā.irī badlā",firaq-gorakhpuri
"zer-o-bam se sāz-e-ḳhilqat ke jahāñ bantā gayā
ye zamīñ bantī ga.ī ye āsmāñ bantā gayā",firaq-gorakhpuri
"dāstān-e-jaur-e-behad ḳhuun se likhtā rahā
qatra qatra ashk-e-ġham kā be-karāñ bantā gayā",firaq-gorakhpuri
"ishq-e-tanhā se huiiñ ābād kitnī manzileñ
ik musāfir kārvāñ-dar-kārvāñ bantā gayā",firaq-gorakhpuri
"maiñ tire jis ġham ko apnā jāntā thā vo bhī to
zeb-e-unvān-e-hadīs-e-dīgarāñ bantā gayā",firaq-gorakhpuri
"baat nikle baat se jaise vo thā terā bayāñ
naam terā dāstāñ-dar-dāstāñ bantā gayā",firaq-gorakhpuri
"ham ko hai ma.alūm sab rūdād-e-ilm-o-falsafa
haañ har īmān-o-yaqīñ vahm-o-gumāñ bantā gayā",firaq-gorakhpuri
"maiñ kitāb-e-dil meñ apnā hāl-e-ġham likhtā rahā
har varaq ik bāb-e-tārīḳh-e-jahāñ bantā gayā",firaq-gorakhpuri
"bas usī kī tarjumānī hai mire ash.ār meñ
jo sukūt-e-rāz rañgīñ dāstāñ bantā gayā",firaq-gorakhpuri
"maiñ ne sauñpā thā tujhe ik kaam saarī umr meñ
vo bigaḌtā hī gayā ai dil kahāñ bantā gayā",firaq-gorakhpuri
"vārdāt-e-dil ko dil hī meñ jagah dete rahe
har hisāb-e-ġham hisāb-e-dostāñ bantā gayā",firaq-gorakhpuri
"merī ghuTTī meñ paḌī thī ho ke hal urdu zabāñ
jo bhī maiñ kahtā gayā husn-e-bayāñ bantā gayā",firaq-gorakhpuri
"vaqt ke hāthoñ yahāñ kyā kyā ḳhazāne luT ga.e
ek terā ġham ki ganj-e-shā.īgāñ bantā gayā",firaq-gorakhpuri
"sar-zamīn-e-hind par aqvām-e-ālam ke 'firāq'
qāfile baste ga.e hindostāñ bantā gayā",firaq-gorakhpuri
"zindagī dard kī kahānī hai
chashm-e-anjum meñ bhī to paanī hai",firaq-gorakhpuri
"be-niyāzāna sun liyā ġham-e-dil
mehrbānī hai mehrbānī hai",firaq-gorakhpuri
"vo bhalā merī baat kyā maane
us ne apnī bhī baat maanī hai",firaq-gorakhpuri
"shola-e-dil hai ye ki sho.ala-sāz
yā tirā shola-e-javānī hai",firaq-gorakhpuri
"vo kabhī rañg vo kabhī ḳhushbū
gaah gul gaah rāt-rānī hai",firaq-gorakhpuri
"ban ke ma.asūm sab ko taaḌ ga.ī
aañkh us kī baḌī siyānī hai",firaq-gorakhpuri
"āp-bītī kaho ki jag-bītī
har kahānī mirī kahānī hai",firaq-gorakhpuri
"donoñ aalam haiñ jis ke zer-e-nagīñ
dil usī ġham kī rājdhānī hai",firaq-gorakhpuri
"ham to ḳhush haiñ tirī jafā par bhī
be-sabab terī sargirānī hai",firaq-gorakhpuri
"sar-ba-sar ye farāz-e-mahr-o-qamar
terī uThtī huī javānī hai",firaq-gorakhpuri
"aaj bhī sun rahe haiñ qissa-e-ishq
go kahānī bahut purānī hai",firaq-gorakhpuri
"zabt kiije to dil hai añgārā
aur agar roiye to paanī hai",firaq-gorakhpuri
"hai Thikānā ye dar hī us kā bhī
dil bhī terā hī āstānī hai",firaq-gorakhpuri
"un se aise meñ jo na ho jaa.e
nau-javānī hai nau-javānī hai",firaq-gorakhpuri
"dil mirā aur ye ġham-e-duniyā
kyā tire ġham kī pāsbānī hai",firaq-gorakhpuri
"gardish-e-chashm-e-sāqī-e-daurāñ
daur-e-aflāk kī bhī paanī hai",firaq-gorakhpuri
"ai lab-e-nāz kyā haiñ vo asrār
ḳhāmushī jin kī tarjumānī hai",firaq-gorakhpuri
"mai-kadoñ ke bhī hosh uḌne lage
kyā tirī aañkh kī javānī hai",firaq-gorakhpuri
"ḳhud-kushī par hai aaj āmāda
are duniyā baḌī divānī hai",firaq-gorakhpuri
"koī iz.hār-e-nā-ḳhushī bhī nahīñ
bad-gumānī sī bad-gumānī hai",firaq-gorakhpuri
"mujh se kahtā thā kal farishta-e-ishq
zindagī hijr kī kahānī hai",firaq-gorakhpuri
"bahr-e-hastī bhī jis meñ kho jaa.e
buuñd meñ bhī vo be-karānī hai",firaq-gorakhpuri
"mil ga.e ḳhaak meñ tire ushshāq
ye bhī ik amr-e-āsmānī hai",firaq-gorakhpuri
"zindagī intizār hai terā
ham ne ik baat aaj jaanī hai",firaq-gorakhpuri
"kyuuñ na ho ġham se hī qimāsh us kā
husn tasvīr-e-shādmānī hai",firaq-gorakhpuri
"suunī duniyā meñ ab to maiñ huuñ aur
mātam-e-ishq-e-āñ-jahānī hai",firaq-gorakhpuri
"kuchh na pūchho 'firāq' ahd-e-shabāb
raat hai niiñd hai kahānī hai",firaq-gorakhpuri
"āñkhoñ meñ jal rahā hai pa bujhtā nahīñ dhuāñ
uThtā to hai ghaTā sā barastā nahīñ dhuāñ",gulzar
"palkoñ ke Dhāñpne se bhī ruktā nahīñ dhuāñ
kitnī uñDelīñ āñkheñ pa bujhtā nahīñ dhuāñ",gulzar
"āñkhoñ se āñsuoñ ke marāsim purāne haiñ
mehmāñ ye ghar meñ aa.eñ to chubhtā nahīñ dhuāñ",gulzar
"chūlhe nahīñ jalā.e ki bastī hī jal ga.ī
kuchh roz ho ga.e haiñ ab uThtā nahīñ dhuāñ",gulzar
"kaalī lakīreñ khīñch rahā hai fazāoñ meñ
baurā gayā hai muñh se kyuuñ khultā nahīñ dhuāñ",gulzar
"āñkhoñ ke pochhne se lagā aag kā pata
yuuñ chehra pher lene se chhuptā nahīñ dhuāñ",gulzar
"chiñgārī ik aTak sī ga.ī mere siine meñ
thoḌā sā aa ke phūñk do uḌtā nahīñ dhuāñ",gulzar
"aisā ḳhāmosh to manzar na fanā kā hotā
merī tasvīr bhī girtī to chhanākā hotā",gulzar
"yuuñ bhī ik baar to hotā ki samundar bahtā
koī ehsās to dariyā kī anā kā hotā",gulzar
"saañs mausam kī bhī kuchh der ko chalne lagtī
koī jhoñkā tirī palkoñ kī havā kā hotā",gulzar
"kāñch ke paar tire haath nazar aate haiñ
kaash ḳhushbū kī tarah rañg hinā kā hotā",gulzar
"kyuuñ mirī shakl pahan letā hai chhupne ke liye
ek chehra koī apnā bhī ḳhudā kā hotā",gulzar
"be-sabab muskurā rahā hai chāñd
koī sāzish chhupā rahā hai chāñd",gulzar
"jaane kis kī galī se niklā hai
jheñpā jheñpā sā aa rahā hai chāñd",gulzar
"kitnā ġhāza lagāyā hai muñh par
dhuul hī dhuul uḌā rahā hai chāñd",gulzar
"kaisā baiThā hai chhup ke pattoñ meñ
bāġhbāñ ko satā rahā hai chāñd",gulzar
"sīdhā-sāda ufuq se niklā thā
sar pe ab chaḌhtā jā rahā hai chāñd",gulzar
"chhū ke dekhā to garm thā māthā
dhuup meñ kheltā rahā hai chāñd",gulzar
"biite rishte talāsh kartī hai
ḳhushbū ġhunche talāsh kartī hai",gulzar
"jab guzartī hai us galī se sabā
ḳhat ke purze talāsh kartī hai",gulzar
"apne maazī kī justujū meñ bahār
piile patte talāsh kartī hai",gulzar
"ek ummīd baar baar aa kar
apne TukḌe talāsh kartī hai",gulzar
"būḌhī pagDanDī shahr tak aa kar
apne beTe talāsh kartī hai",gulzar
"dard halkā hai saañs bhārī hai
jiye jaane kī rasm jaarī hai",gulzar
"aap ke ba.ad har ghaḌī ham ne
aap ke saath hī guzārī hai",gulzar
"raat ko chāñdnī to oḌhā do
din kī chādar abhī utārī hai",gulzar
"shāḳh par koī qahqaha to khile
kaisī chup sī chaman pe taarī hai",gulzar
"kal kā har vāqi.a tumhārā thā
aaj kī dāstāñ hamārī hai",gulzar
"dikhā.ī dete haiñ dhuñd meñ jaise saa.e koī
magar bulāne se vaqt lauTe na aa.e koī",gulzar
"mire mohalle kā āsmāñ suunā ho gayā hai
bulandiyoñ pe ab aa ke peche laḌā.e koī",gulzar
"vo zard patte jo peḌ se TuuT kar gire the
kahāñ ga.e bahte pāniyoñ meñ bulā.e koī",gulzar
"za.iif bargad ke haath meñ ra.asha aa gayā hai
jaTā.eñ āñkhoñ pe gir rahī haiñ uThā.e koī",gulzar
"mazār pe khol kar garebāñ duā.eñ māñgeñ
jo aa.e ab ke to lauT kar phir na jaa.e koī",gulzar
"din kuchh aise guzārtā hai koī
jaise ehsāñ utārtā hai koī",gulzar
"dil meñ kuchh yuuñ sambhāltā huuñ ġham
jaise zevar sambhāltā hai koī",gulzar
"aa.ina dekh kar tasallī huī
ham ko is ghar meñ jāntā hai koī",gulzar
"peḌ par pak gayā hai phal shāyad
phir se patthar uchhāltā hai koī",gulzar
"der se gūñjte haiñ sannāTe
jaise ham ko pukārtā hai koī",gulzar
"ek parvāz dikhā.ī dī hai
terī āvāz sunā.ī dī hai",gulzar
"sirf ik safha palaT kar us ne
saarī bātoñ kī safā.ī dī hai",gulzar
"phir vahīñ lauT ke jaanā hogā
yaar ne kaisī rihā.ī dī hai",gulzar
"jis kī āñkhoñ meñ kaTī thiiñ sadiyāñ
us ne sadiyoñ kī judā.ī dī hai",gulzar
"zindagī par bhī koī zor nahīñ
dil ne har chiiz parā.ī dī hai",gulzar
"aag meñ kyā kyā jalā hai shab bhar
kitnī ḳhush-rañg dikhā.ī dī hai",gulzar
"garm lāsheñ girīñ fasīloñ se
āsmāñ bhar gayā hai chīloñ se",gulzar
"suulī chaḌhne lagī hai ḳhāmoshī
log aa.e haiñ sun ke mīloñ se",gulzar
"kaan meñ aise utrī sargoshī
barf phislī ho jaise Tīloñ se",gulzar
"guuñj kar aise lauTtī hai sadā
koī pūchhe hazāroñ mīloñ se",gulzar
"pyaas bhartī rahī mire andar
aañkh haTtī nahīñ thī jhīloñ se",gulzar
"log kañdhe badal badal ke chale
ghaaT pahuñche baḌe vasīloñ se",gulzar
"guloñ ko sunñā zarā tum sadā.eñ bhejī haiñ
guloñ ke haath bahut sī duā.eñ bhejī haiñ",gulzar
"jo āftāb kabhī bhī ġhurūb hotā nahīñ
hamārā dil hai usī kī shuā.eñ bhejī haiñ",gulzar
"agar jalā.e tumheñ bhī shifā mile shāyad
ik aise dard kī tum ko shuā.eñ bhejī haiñ",gulzar
"tumhārī ḳhushk sī āñkheñ bhalī nahīñ lagtīñ
vo saarī chīzeñ jo tum ko rulā.eñ, bhejī haiñ",gulzar
"siyāh rañg chamaktī huī kanārī hai
pahan lo achchhī lageñgī ghaTā.eñ bhejī haiñ",gulzar
"tumhāre ḳhvāb se har shab lipaT ke sote haiñ
sazā.eñ bhej do ham ne ḳhatā.eñ bhejī haiñ",gulzar
"akelā pattā havā meñ bahut buland uḌā
zamīñ se paañv uThāo havā.eñ bhejī haiñ",gulzar
"haath chhūTeñ bhī to rishte nahīñ chhoḌā karte
vaqt kī shāḳh se lamhe nahīñ toḌā karte",gulzar
"jis kī āvāz meñ silvaT ho nigāhoñ meñ shikan
aisī tasvīr ke TukḌe nahīñ joḌā karte",gulzar
"lag ke sāhil se jo bahtā hai use bahne do
aise dariyā kā kabhī ruḳh nahīñ moḌā karte",gulzar
"jāgne par bhī nahīñ aañkh se girtīñ kircheñ
is tarah ḳhvāboñ se āñkheñ nahīñ phoḌā karte",gulzar
"shahd jiine kā milā kartā hai thoḌā thoḌā
jaane vāloñ ke liye dil nahīñ thoḌā karte",gulzar
"jā ke kohsār se sar maaro ki āvāz to ho
ḳhasta dīvāroñ se māthā nahīñ phoḌā karte",gulzar
"ham to kitnoñ ko mah-jabīñ kahte
aap haiñ is liye nahīñ kahte",gulzar
"chāñd hotā na āsmāñ pe agar
ham kise aap sā hasīñ kahte",gulzar
"aap ke paañv phir kahāñ paḌte
ham zamīñ ko agar zamīñ kahte",gulzar
"aap ne auroñ se kahā sab kuchh
ham se bhī kuchh kabhī kahīñ kahte",gulzar
"aap ke ba.ad aap hī kahiye
vaqt ko kaise ham-nashīñ kahte",gulzar
"vo bhī vāhid hai maiñ bhī vāhid huuñ
kis sabab se ham āfrīñ kahte",gulzar
"har ek ġham nichoḌ ke har ik baras jiye
do din kī zindagī meñ hazāroñ baras jiye",gulzar
"sadiyoñ pe iḳhtiyār nahīñ thā hamārā dost
do chaar lamhe bas meñ the do chaar bas jiye",gulzar
"sahrā ke us taraf se ga.e saare kārvāñ
sun sun ke ham to sirf sadā-e-jaras jiye",gulzar
"hoñToñ meñ le ke raat ke āñchal kā ik sirā
āñkhoñ pe rakh ke chāñd ke hoñToñ kā mas jiye",gulzar
"mahdūd haiñ duā.eñ mire iḳhtiyār meñ
har saañs pur-sukūn ho tū sau baras jiye",gulzar
"havā ke siiñg na pakḌo khadeḌ detī hai
zamīñ se peḌoñ ke Tāñke udheḌ detī hai",gulzar
"maiñ chup karātā huuñ har shab umaDtī bārish ko
magar ye roz ga.ī baat chheḌ detī hai",gulzar
"zamīñ sā dūsrā koī saḳhī kahāñ hogā
zarā sā biij uThā le to peḌ detī hai",gulzar
"ruñdhe gale kī duāoñ se bhī nahīñ khultā
dar-e-hayāt jise maut bheḌ detī hai",gulzar
"jab bhī āñkhoñ meñ ashk bhar aa.e
log kuchh Dūbte nazar aa.e",gulzar
"apnā mehvar badal chukī thī zamīñ
ham ḳhalā se jo lauT kar aa.e",gulzar
"chāñd jitne bhī gum hue shab ke
sab ke ilzām mere sar aa.e",gulzar
"chand lamhe jo lauT kar aa.e
raat ke āḳhirī pahar aa.e",gulzar
"ek golī ga.ī thī sū-e-falak
ik parinde ke bāl-o-par aa.e",gulzar
"kuchh charāġhoñ kī saañs TuuT ga.ī
kuchh ba-mushkil dam-e-sahar aa.e",gulzar
"mujh ko apnā patā-Thikāna mile
vo bhī ik baar mere ghar aa.e",gulzar
"jab bhī ye dil udaas hotā hai
jaane kaun ās-pās hotā hai",gulzar
"āñkheñ pahchāntī haiñ āñkhoñ ko
dard chehra-shanās hotā hai",gulzar
"go barastī nahīñ sadā āñkheñ
abr to bārah-mās hotā hai",gulzar
"chhāl peḌoñ kī saḳht hai lekin
nīche nāḳhun ke maas hotā hai",gulzar
"zaḳhm kahte haiñ dil kā gahna hai
dard dil kā libās hotā hai",gulzar
"Das hī letā hai sab ko ishq kabhī
saañp mauqa.a-shanās hotā hai",gulzar
"sirf itnā karam kiyā kiije
aap ko jitnā raas hotā hai",gulzar
"kāñch ke pīchhe chāñd bhī thā aur kāñch ke uupar kaa.ī bhī
tīnoñ the ham vo bhī the aur maiñ bhī thā tanhā.ī bhī",gulzar
"yādoñ kī bauchhāroñ se jab palkeñ bhīgne lagtī haiñ
soñdhī soñdhī lagtī hai tab maazī kī rusvā.ī bhī",gulzar
"do do shakleñ dikhtī haiñ is bahke se ā.īne meñ
mere saath chalā aayā hai aap kā ik saudā.ī bhī",gulzar
"kitnī jaldī mailī kartā hai poshākeñ roz falak
sub.h hī raat utārī thī aur shaam ko shab pahnā.ī bhī",gulzar
"ḳhāmoshī kā hāsil bhī ik lambī sī ḳhāmoshī thī
un kī baat sunī bhī ham ne apnī baat sunā.ī bhī",gulzar
"kal sāhil par leTe leTe kitnī saarī bāteñ kiiñ
aap kā huñkārā na aayā chāñd ne baat karā.ī bhī",gulzar
"kahīñ to gard uḌe yā kahīñ ġhubār dikhe
kahīñ se aatā huā koī shahsavār dikhe",gulzar
"ḳhafā thī shāḳh se shāyad ki jab havā guzrī
zamīñ pe girte hue phuul be-shumār dikhe",gulzar
"ravāñ haiñ phir bhī ruke haiñ vahīñ pe sadiyoñ se
baḌe udaas lage jab bhī ābshār dikhe",gulzar
"kabhī to chauñk ke dekhe koī hamārī taraf
kisī kī aañkh meñ ham ko bhī intizār dikhe",gulzar
"koī tilismī sifat thī jo is hujūm meñ vo
hue jo aañkh se ojhal to baar baar dikhe",gulzar
"khulī kitāb ke safhe ulaTte rahte haiñ
havā chale na chale din palaTte rahte haiñ",gulzar
"bas ek vahshat-e-manzil hai aur kuchh bhī nahīñ
ki chand sīḌhiyāñ chaḌhte utarte rahte haiñ",gulzar
"mujhe to roz kasauTī pe dard kastā hai
ki jaañ se jism ke baḳhiye udhaḌte rahte haiñ",gulzar
"kabhī rukā nahīñ koī maqām-e-sahrā meñ
ki Tiile pāñv-tale se sarakte rahte haiñ",gulzar
"ye roTiyāñ haiñ ye sikke haiñ aur dā.ere haiñ
ye ek duuje ko din bhar pakaḌte rahte haiñ",gulzar
"bhare haiñ raat ke reze kuchh aise āñkhoñ meñ
ujālā ho to ham āñkheñ jhapakte rahte haiñ",gulzar
"ḳhushbū jaise log mile afsāne meñ
ek purānā ḳhat kholā anjāne meñ",gulzar
"shaam ke saa.e bālishtoñ se naape haiñ
chāñd ne kitnī der lagā dī aane meñ",gulzar
"raat guzarte shāyad thoḌā vaqt lage
dhuup unDelo thoḌī sī paimāne meñ",gulzar
"jaane kis kā zikr hai is afsāne meñ
dard maze letā hai jo dohrāne meñ",gulzar
"dil par dastak dene kaun aa niklā hai
kis kī aahaT suntā huuñ vīrāne meñ",gulzar
"ham is moḌ se uTh kar agle moḌ chale
un ko shāyad umr lagegī aane meñ",gulzar
"koī aTkā huā hai pal shāyad
vaqt meñ paḌ gayā hai bal shāyad",gulzar
"lab pe aa.ī mirī ġhazal shāyad
vo akele haiñ āj-kal shāyad",gulzar
"dil agar hai to dard bhī hogā
is kā koī nahīñ hai hal shāyad",gulzar
"jānte haiñ savāb-e-rahm-o-karam
un se hotā nahīñ amal shāyad",gulzar
"aa rahī hai jo chaap qadmoñ kī
khil rahe haiñ kahīñ kañval shāyad",gulzar
"raakh ko bhī kured kar dekho
abhī jaltā ho koī pal shāyad",gulzar
"chāñd Duube to chāñd hī nikle
aap ke paas hogā hal shāyad",gulzar
"koī ḳhāmosh zaḳhm lagtī hai
zindagī ek nazm lagtī hai",gulzar
"bazm-e-yārāñ meñ rahtā huuñ tanhā
aur tanhā.ī bazm lagtī hai",gulzar
"apne saa.e pe paañv rakhtā huuñ
chhāñv chhāloñ ko narm lagtī hai",gulzar
"chāñd kī nabz dekhnā uTh kar
raat kī saañs garm lagtī hai",gulzar
"ye rivāyat ki dard mahke raheñ
dil kī derīna rasm lagtī hai",gulzar
"mujhe añdhere meñ be-shak biThā diyā hotā
magar charāġh kī sūrat jalā diyā hotā",gulzar
"na raushnī koī aatī mire ta.āqub meñ
jo apne-āp ko maiñ ne bujhā diyā hotā",gulzar
"ye dard jism ke yā-rab bahut shadīd lage
mujhe salīb pe do pal sulā diyā hotā",gulzar
"ye shukr hai ki mire paas terā ġham to rahā
vagarna zindagī ne to rulā diyā hotā",gulzar
"os paḌī thī raat bahut aur kohra thā garmā.ish par
sailī sī ḳhāmoshī meñ āvāz sunī farmā.ish par",gulzar
"fāsle haiñ bhī aur nahīñ bhī naapā taulā kuchh bhī nahīñ
log ba-zid rahte haiñ phir bhī rishtoñ kī paimā.ish par",gulzar
"muñh moḌā aur dekhā kitnī duur khaḌe the ham donoñ
aap laḌe the ham se bas ik karvaT kī gunjā.ish par",gulzar
"kāġhaz kā ik chāñd lagā kar raat añdherī khiḌkī par
dil meñ kitne ḳhush the apnī furqat kī ārā.ish par",gulzar
"dil kā hujra kitnī baar ujḌā bhī aur basāyā bhī
saarī umr kahāñ Thahrā hai koī ek rihā.ish par",gulzar
"dhuup aur chhāñv baañT ke tum ne āñgan meñ dīvār chunī
kyā itnā āsān hai zinda rahnā is āsā.ish par",gulzar
"shāyad tiin nujūmī merī maut pe aa kar pahuñcheñge
aisā hī ik baar huā thā iisā kī paidā.ish par",gulzar
"peḌ ke pattoñ meñ halchal hai ḳhabar-dār se haiñ
shaam se tez havā chalne ke āsār se haiñ",gulzar
"nāḳhudā dekh rahā hai ki maiñ girdāb meñ huuñ
aur jo pul pe khaḌe log haiñ aḳhbār se haiñ",gulzar
"chaḌhte sailāb meñ sāhil ne to muñh Dhāñp liyā
log paanī kā kafan lene ko tayyār se haiñ",gulzar
"kal tavārīḳh meñ dafnā.e ga.e the jo log
un ke saa.e abhī darvāzoñ pe bedār se haiñ",gulzar
"vaqt ke tiir to siine pe sambhāle ham ne
aur jo niil paḌe haiñ tirī guftār se haiñ",gulzar
"ruuh se chhīle hue jism jahāñ bikte haiñ
ham ko bhī bech de ham bhī usī bāzār se haiñ",gulzar
"jab se vo ahl-e-siyāsat meñ hue haiñ shāmil
kuchh adū ke haiñ to kuchh mere taraf-dār se haiñ",gulzar
"phuul ne Tahnī se uḌne kī koshish kī
ik taa.ir kā dil rakhne kī koshish kī",gulzar
"kal phir chāñd kā ḳhanjar ghoñp ke siine meñ
raat ne merī jaañ lene kī koshish kī",gulzar
"koī na koī rahbar rasta kaaT gayā
jab bhī apnī rah chalne kī koshish kī",gulzar
"kitnī lambī ḳhāmoshī se guzrā huuñ
un se kitnā kuchh kahne kī koshish kī",gulzar
"ek hī ḳhvāb ne saarī raat jagāyā hai
maiñ ne har karvaT sone kī koshish kī",gulzar
"ek sitāra jaldī jaldī Duub gayā
maiñ ne jab taare ginñe kī koshish kī",gulzar
"naam mirā thā aur pata apne ghar kā
us ne mujh ko ḳhat likhne kī koshish kī",gulzar
"ek dhueñ kā marġhola sā niklā hai
miTTī meñ jab dil bone kī koshish kī",gulzar
"phūloñ kī tarah lab khol kabhī
ḳhushbū kī zabāñ meñ bol kabhī",gulzar
"alfāz parakhtā rahtā hai
āvāz hamārī tol kabhī",gulzar
"anmol nahīñ lekin phir bhī
pūchh to muft kā mol kabhī",gulzar
"khiḌkī meñ kaTī haiñ sab rāteñ
kuchh chauras thiiñ kuchh gol kabhī",gulzar
"ye dil bhī dost zamīñ kī tarah
ho jaatā hai Dāñvā-Dol kabhī",gulzar
"ruke ruke se qadam ruk ke baar baar chale
qarār de ke tire dar se be-qarār chale",gulzar
"uThā.e phirte the ehsān jism kā jaañ par
chale jahāñ se to ye pairahan utaar chale",gulzar
"na jaane kaun sī miTTī vatan kī miTTī thī
nazar meñ dhuul jigar meñ liye ġhubār chale",gulzar
"sahar na aa.ī ka.ī baar niiñd se jaage
thī raat raat kī ye zindagī guzār chale",gulzar
"milī hai sham.a se ye rasm-e-āshiqī ham ko
gunāh haath pe le kar gunāhgār chale",gulzar
"sabr har baar iḳhtiyār kiyā
ham se hotā nahīñ hazār kiyā",gulzar
"ādatan tum ne kar diye va.ade
ādatan ham ne e'tibār kiyā",gulzar
"ham ne aksar tumhārī rāhoñ meñ
ruk kar apnā hī intizār kiyā",gulzar
"phir na māñgeñge zindagī yā-rab
ye gunah ham ne ek baar kiyā",gulzar
"sahmā sahmā Darā sā rahtā hai
jaane kyuuñ jī bharā sā rahtā hai",gulzar
"kaa.ī sī jam ga.ī hai āñkhoñ par
saarā manzar harā sā rahtā hai",gulzar
"ek pal dekh luuñ to uThtā huuñ
jal gayā ghar zarā sā rahtā hai",gulzar
"sar meñ jumbish ḳhayāl kī bhī nahīñ
zānūoñ par dharā sā rahtā hai",gulzar
"shaam se aaj saañs bhārī hai
be-qarārī sī be-qarārī hai",gulzar
"aap ke ba.ad har ghaḌī ham ne
aap ke saath hī guzārī hai",gulzar
"raat ko de do chāñdnī kī ridā
din kī chādar abhī utārī hai",gulzar
"shāḳh par koī qahqaha to khile
kaisī chup sī chaman meñ taarī hai",gulzar
"kal kā har vāqi.a tumhārā thā
aaj kī dāstāñ hamārī hai",gulzar
"shaam se aañkh meñ namī sī hai
aaj phir aap kī kamī sī hai",gulzar
"dafn kar do hameñ ki saañs aa.e
nabz kuchh der se thamī sī hai",gulzar
"kaun pathrā gayā hai āñkhoñ meñ
barf palkoñ pe kyuuñ jamī sī hai",gulzar
"vaqt rahtā nahīñ kahīñ Tik kar
aadat is kī bhī aadmī sī hai",gulzar
"aa.iye rāste alag kar leñ
ye zarūrat bhī bāhamī sī hai",gulzar
"tinkā tinkā kāñTe toḌe saarī raat kaTā.ī kī
kyuuñ itnī lambī hotī hai chāñdnī raat judā.ī kī",gulzar
"niiñd meñ koī apne-āp se bāteñ kartā rahtā hai
kāl-kuñ.eñ meñ gūñjtī hai āvāz kisī saudā.ī kī",gulzar
"siine meñ dil kī aahaT jaise koī jāsūs chale
har saa.e kā pīchhā karnā aadat hai harjā.ī kī",gulzar
"āñkhoñ aur kānoñ meñ kuchh sannāTe se bhar jaate haiñ
kyā tum ne uḌtī dekhī hai ret kabhī tanhā.ī kī",gulzar
"tāroñ kī raushan fasleñ aur chāñd kī ek darāñtī thī
saahū ne girvī rakh lī thī merī raat kaTā.ī kī",gulzar
"tujh ko dekhā hai jo dariyā ne idhar aate hue
kuchh bhañvar Duub ga.e paanī meñ chakrāte hue",gulzar
"ham ne to raat ko dāñtoñ se pakaḌ kar rakkhā
chhīnā-jhapTī meñ ufuq khultā gayā jaate hue",gulzar
"maiñ na hūñgā to ḳhizāñ kaise kaTegī terī
shoḳh patte ne kahā shāḳh se murjhāte hue",gulzar
"hasrateñ apnī bilaktīñ na yatīmoñ kī tarah
ham ko āvāz hī de lete zarā jaate hue",gulzar
"sī liye hoñT vo pākīza nigāheñ sun kar
mailī ho jaatī hai āvāz bhī dohrāte hue",gulzar
"vo ḳhat ke purze uḌā rahā thā
havāoñ kā ruḳh dikhā rahā thā",gulzar
"batā.ūñ kaise vo bahtā dariyā
jab aa rahā thā to jā rahā thā",gulzar
"kuchh aur bhī ho gayā numāyāñ
maiñ apnā likkhā miTā rahā thā",gulzar
"dhuāñ dhuāñ ho ga.ī thiiñ āñkheñ
charāġh ko jab bujhā rahā thā",gulzar
"muñDer se jhuk ke chāñd kal bhī
paḌosiyoñ ko jagā rahā thā",gulzar
"usī kā īmāñ badal gayā hai
kabhī jo merā ḳhudā rahā thā",gulzar
"vo ek din ek ajnabī ko
mirī kahānī sunā rahā thā",gulzar
"vo umr kam kar rahā thā merī
maiñ saal apne baḌhā rahā thā",gulzar
"ḳhudā kī shāyad razā ho is meñ
tumhārā jo faisla rahā thā",gulzar
"zikr aa.e to mire lab se duā.eñ nikleñ
sham.a jaltī hai to lāzim hai shuā.eñ nikleñ",gulzar
"vaqt kī zarb se kaT jaate haiñ sab ke siine
chāñd kā chhalkā utar jaa.e to qāsheñ nikleñ",gulzar
"dafn ho jaa.eñ ki zarḳhez zamīñ lagtī hai
kal isī miTTī se shāyad mirī shāḳheñ nikleñ",gulzar
"chand ummīdeñ nichoḌī thiiñ to aaheñ Tapkīñ
dil ko pighlā.eñ to ho saktā hai sāñseñ nikleñ",gulzar
"ġhaar ke muñh pe rakhā rahne do sañg-e-ḳhurshīd
ġhaar meñ haath na Daalo kahīñ rāteñ nikleñ",gulzar
"zikr hotā hai jahāñ bhī mire afsāne kā
ek darvāza sā khultā hai kutub-ḳhāne kā",gulzar
"ek sannāTā dabe-pāñv gayā ho jaise
dil se ik ḳhauf sā guzrā hai bichhaḌ jaane kā",gulzar
"bulbula phir se chalā paanī meñ ġhote khāne
na samajhne kā use vaqt na samjhāne kā",gulzar
"maiñ ne alfāz to bījoñ kī tarah chhāñT diye
aisā mīThā tirā andāz thā farmāne kā",gulzar
"kis ko roke koī raste meñ kahāñ baat kare
na to aane kī ḳhabar hai na patā jaane kā",gulzar
"zindagī yuuñ huī basar tanhā
qāfila saath aur safar tanhā",gulzar
"apne saa.e se chauñk jaate haiñ
umr guzrī hai is qadar tanhā",gulzar
"raat bhar bāteñ karte haiñ taare
raat kaaTe koī kidhar tanhā",gulzar
"Dūbne vaale paar jā utre
naqsh-e-pā apne chhoḌ kar tanhā",gulzar
"din guzartā nahīñ hai logoñ meñ
raat hotī nahīñ basar tanhā",gulzar
"ham ne darvāze tak to dekhā thā
phir na jaane ga.e kidhar tanhā",gulzar
"aag hai phailī huī kaalī ghaTāoñ kī jagah
bad-duā.eñ haiñ laboñ par ab duāoñ kī jagah",habib-jalib
"intiḳhāb-e-ahl-e-gulshan par bahut rotā hai dil
dekh kar zāġh-o-zaġhan ko ḳhushnavāoñ kī jagah",habib-jalib
"kuchh bhī hotā par na hote pāra-pāra jism-o-jāñ
rāhzan hote agar un rahnumāoñ kī jagah",habib-jalib
"luT ga.ī is daur meñ ahl-e-qalam kī aabrū
bik rahe haiñ ab sahāfī be-savāoñ kī jagah",habib-jalib
"kuchh to aatā ham ko bhī jaañ se guzarne kā maza
ġhair hote kaash 'jālib' āshnāoñ kī jagah",habib-jalib
"ab terī zarūrat bhī bahut kam hai mirī jaañ
ab shauq kā kuchh aur hī aalam hai mirī jaañ",habib-jalib
"ab tazkira-e-ḳhanda-e-gul baar hai jī par
jaañ vaqf-e-ġham-e-giriya-e-shabnam hai mirī jaañ",habib-jalib
"ruḳh par tire bikhrī huī ye zulf-e-siyah-tāb
tasvīr-e-pareshāni-e-ālam hai mirī jaañ",habib-jalib
"ye kyā ki tujhe bhī hai zamāne se shikāyat
ye kyā ki tirī aañkh bhī pur-nam hai mirī jaañ",habib-jalib
"ham sāda-diloñ par ye shab-e-ġham kā tasallut
māyūs na ho aur koī dam hai mirī jaañ",habib-jalib
"ye terī tavajjoh kā hai ejaaz ki mujh se
har shaḳhs tire shahr kā barham hai mirī jaañ",habib-jalib
"ai nuz.hat-e-mahtāb tirā ġham hai mirī ziist
ai nāzish-e-ḳhurshīd tirā ġham hai mirī jaañ",habib-jalib
"afsos tumheñ car ke shīshe kā huā hai
parvā nahīñ ik maañ kā jo dil TuuT gayā hai",habib-jalib
"hotā hai asar tum pe kahāñ nāla-e-ġham kā
barham jo huī bazm-e-tarab is kā gilā hai",habib-jalib
"fir.aun bhī namrūd bhī guzre haiñ jahāñ meñ
rahtā hai yahāñ kaun yahāñ kaun rahā hai",habib-jalib
"tum zulm kahāñ tak tah-e-aflāk karoge
ye baat na bhūlo ki hamārā bhī ḳhudā hai",habib-jalib
"āzādi-e-insāñ ke vahīñ phuul khileñge
jis jā pe zahīr aaj tirā ḳhuun girā hai",habib-jalib
"tā-chand rahegī ye shab-e-ġham kī siyāhī
rasta koī sūraj kā kahīñ rok sakā hai",habib-jalib
"tū aaj kā shā.ir hai to kar merī tarah baat
jaise mire hoñToñ pe mire dil kī sadā hai",habib-jalib
"apnoñ ne vo rañj diye haiñ begāne yaad aate haiñ
dekh ke us bastī kī hālat vīrāne yaad aate haiñ",habib-jalib
"us nagrī meñ qadam qadam pe sar ko jhukānā paḌtā hai
us nagrī meñ qadam qadam par but-ḳhāne yaad aate haiñ",habib-jalib
"āñkheñ pur-nam ho jaatī haiñ ġhurbat ke sahrāoñ meñ
jab us rim-jhim kī vaadī ke afsāne yaad aate haiñ",habib-jalib
"aise aise dard mile haiñ na.e dayāroñ meñ ham ko
bichhḌe hue kuchh log purāne yārāne yaad aate haiñ",habib-jalib
"jin ke kāran aaj hamāre haal pe duniyā hastī hai
kitne zālim chehre jaane pahchāne yaad aate haiñ",habib-jalib
"yuuñ na luTī thī galiyoñ daulat apne ashkoñ kī
rote haiñ to ham ko apne ġham-ḳhāne yaad aate haiñ",habib-jalib
"koī to parcham le kar nikle apne garebāñ kā 'jālib'
chāroñ jānib sannāTā hai dīvāne yaad aate haiñ",habib-jalib
"aur sab bhuul ga.e harf-e-sadāqat likhnā
rah gayā kaam hamārā hī baġhāvat likhnā",habib-jalib
"laakh kahte raheñ zulmat ko na zulmat likhnā
ham ne sīkhā nahīñ pyāre ba-ijāzat likhnā",habib-jalib
"na sile kī na satā.ish kī tamannā ham ko
haq meñ logoñ ke hamārī to hai aadat likhnā",habib-jalib
"ham ne jo bhuul ke bhī shah kā qasīda na likhā
shāyad aayā isī ḳhūbī kī badaulat likhnā",habib-jalib
"is se baḌh kar mirī tahsīn bhalā kyā hogī
paḌh ke nā-ḳhush haiñ mirā sāhab-e-sarvat likhnā",habib-jalib
"dahr ke ġham se huā rabt to ham bhuul ga.e
sarv qāmat ko javānī ko qayāmat likhnā",habib-jalib
"kuchh bhī kahte haiñ kahīñ shah ke musāhib 'jālib'
rañg rakhnā yahī apnā isī sūrat likhnā",habib-jalib
"bāteñ to kuchh aisī haiñ ki ḳhud se bhī na kī jaa.eñ
sochā hai ḳhamoshī se har ik zahr ko pī jaa.eñ",habib-jalib
"apnā to nahīñ koī vahāñ pūchhne vaalā
us bazm meñ jaanā hai jinheñ ab to vahī jaa.eñ",habib-jalib
"ab tujh se hameñ koī ta.alluq nahīñ rakhnā
achchhā ho ki dil se tirī yādeñ bhī chalī jaa.eñ",habib-jalib
"ik umr uThā.e haiñ sitam ġhair ke ham ne
apnoñ kī to ik pal bhī jafā.eñ na sahī jaa.eñ",habib-jalib
"'jālib' ġham-e-daurāñ ho ki yād-e-ruḳh-e-jānāñ
tanhā mujhe rahne deñ mire dil se sabhī jaa.eñ",habib-jalib
"baḌe bane the 'jālib' sāhab piTe saḌak ke biich
golī khaa.ī lāThī khaa.ī gire saḌak ke biich",habib-jalib
"kabhī girebāñ chaak huā aur kabhī huā dil ḳhuun
hameñ to yūñhī mile suḳhan ke sile saḌak ke biich",habib-jalib
"jism pe jo zaḳhmoñ ke nishāñ haiñ apne tamġhe haiñ
milī hai aisī daad vafā kī kise saḌak ke biich",habib-jalib
"bahut raushan hai shām-e-ġham hamārī
kisī kī yaad hai hamdam hamārī",habib-jalib
"ġhalat hai lā-ta.alluq haiñ chaman se
tumhāre phuul aur shabnam hamārī",habib-jalib
"ye palkoñ par na.e aañsū nahīñ haiñ
azal se aañkh hai pur-nam hamārī",habib-jalib
"har ik lab par tabassum dekhne kī
tamannā kab huī hai kam hamārī",habib-jalib
"kahī hai ham ne ḳhud se bhī bahut kam
na pūchho dāstān-e-ġham hamārī",habib-jalib
"baTe rahoge to apnā yūñhī bahegā lahū
hue na ek to manzil na ban sakegā lahū",habib-jalib
"ho kis ghamanD meñ ai laḳht laḳht dīda-varo
tumheñ bhī qātil-e-mehnat-kashāñ kahegā lahū",habib-jalib
"isī tarah se agar tum anā-parast rahe
ḳhud apnā rāh-numā aap hī banegā lahū",habib-jalib
"suno tumhāre garebān bhī nahīñ mahfūz
Daro tumhārā bhī ik din hisāb legā lahū",habib-jalib
"agar na ahd kiyā ham ne ek hone kā
ġhanīm sab kā yūñhī bechtā rahegā lahū",habib-jalib
"kabhī kabhī mire bachche bhī mujh se pūchhte haiñ
kahāñ tak aur tū ḳhushk apnā hī karegā lahū",habib-jalib
"sadā kahā yahī maiñ ne qarīb-tar hai vo duur
ki jis meñ koī hamārā na pī sakegā lahū",habib-jalib
"bhulā bhī de use jo baat ho ga.ī pyāre
na.e charāġh jalā raat ho ga.ī pyāre",habib-jalib
"tirī nigāh-e-pashemāñ ko kaise dekhūñgā
kabhī jo tujh se mulāqāt ho ga.ī pyāre",habib-jalib
"na terī yaad na duniyā kā ġham na apnā ḳhayāl
ajiib sūrat-e-hālāt ho ga.ī pyāre",habib-jalib
"udaas udaas haiñ sham.eñ bujhe bujhe sāġhar
ye kaisī shām-e-ḳharābāt ho ga.ī pyāre",habib-jalib
"vafā kā naam na legā koī zamāne meñ
ham ahl-e-dil ko agar maat ho ga.ī pyāre",habib-jalib
"tumheñ to naaz bahut dostoñ pe thā 'jālib'
alag-thalag se ho kyā baat ho ga.ī pyāre",habib-jalib
"chuur thā zaḳhmoñ se dil zaḳhmī jigar bhī ho gayā
us ko rote the ki suunā ye nagar bhī ho gayā",habib-jalib
"log usī sūrat pareshāñ haiñ jidhar bhī dekhiye
aur vo kahte haiñ koh-e-ġham to sar bhī ho gayā",habib-jalib
"bām-o-dar par hai musallat aaj bhī shām-e-alam
yuuñ to in galiyoñ se ḳhurshīd-e-sahar bhī ho gayā",habib-jalib
"us sitamgar kī haqīqat ham pe zāhir ho ga.ī
ḳhatm ḳhush-fahmī kī manzil kā safar bhī ho gayā",habib-jalib
"daraḳht suukh ga.e ruk ga.e nadī naale
ye kis nagar ko ravāna hue haiñ ghar vaale",habib-jalib
"kahāniyāñ jo sunāte the ahd-e-rafta kī
nishāñ vo gardish-e-ayyām ne miTā Daale",habib-jalib
"maiñ shahr shahr phirā huuñ isī tamannā meñ
kisī ko apnā kahūñ koī mujh ko apnā le",habib-jalib
"sadā na de kisī mahtāb ko añdheroñ meñ
lagā na de ye zamāna zabān par taale",habib-jalib
"koī kiran hai yahāñ to koī kiran hai vahāñ
dil o nigāh ne kis darja rog haiñ paale",habib-jalib
"hamīñ pe un kī nazar hai hamīñ pe un kā karam
ye aur baat yahāñ aur bhī haiñ dil vaale",habib-jalib
"kuchh aur tujh pe khuleñgī haqīqateñ 'jālib'
jo ho sake to kisī kā fareb bhī khā le",habib-jalib
"dil-e-pur-shauq ko pahlū meñ dabā.e rakkhā
tujh se bhī ham ne tirā pyaar chhupā.e rakkhā",habib-jalib
"chhoḌ is baat ko ai dost ki tujh se pahle
ham ne kis kis ko ḳhayāloñ meñ basā.e rakkhā",habib-jalib
"ġhair mumkin thī zamāne ke ġhamoñ se fursat
phir bhī ham ne tirā ġham dil meñ basā.e rakkhā",habib-jalib
"phuul ko phuul na kahte so use kyā kahte
kyā huā ġhair ne collar pe sajā.e rakkhā",habib-jalib
"jaane kis haal meñ haiñ kaun se shahroñ meñ haiñ vo
zindagī apnī jinheñ ham ne banā.e rakkhā",habib-jalib
"haa.e kyā log the vo log parī-chehra log
ham ne jin ke liye duniyā ko bhulā.e rakkhā",habib-jalib
"ab mileñ bhī to na pahchān sakeñ ham un ko
jin ko ik umr ḳhayāloñ meñ basā.e rakkhā",habib-jalib
"dil kī baat laboñ par lā kar ab tak ham dukh sahte haiñ
ham ne sunā thā is bastī meñ dil vaale bhī rahte haiñ",habib-jalib
"biit gayā sāvan kā mahīna mausam ne nazreñ badlīñ
lekin in pyāsī āñkhoñ se ab tak aañsū bahte haiñ",habib-jalib
"ek hameñ āvāra kahnā koī baḌā ilzām nahīñ
duniyā vaale dil vāloñ ko aur bahut kuchh kahte haiñ",habib-jalib
"jin kī ḳhātir shahr bhī chhoḌā jin ke liye badnām hue
aaj vahī ham se begāne begāne se rahte haiñ",habib-jalib
"vo jo abhī is rāhguzar se chāk-garebāñ guzrā thā
us āvāra dīvāne ko 'jālib' 'jālib' kahte haiñ",habib-jalib
"dil par jo zaḳhm haiñ vo dikhā.eñ kisī ko kyā
apnā sharīk-e-dard banā.eñ kisī ko kyā",habib-jalib
"har shaḳhs apne apne ġhamoñ meñ hai mubtalā
zindāñ meñ apne saath rulā.eñ kisī ko kyā",habib-jalib
"bichhḌe hue vo yaar vo chhoḌe hue dayār
rah rah ke ham ko yaad jo aa.eñ kisī ko kyā",habib-jalib
"rone ko apne haal pe tanhā.ī hai bahut
us anjuman meñ ḳhud pe hañsā.eñ kisī ko kyā",habib-jalib
"vo baat chheḌ jis meñ jhalaktā ho sab kā ġham
yādeñ kisī kī tujh ko satā.eñ kisī ko kyā",habib-jalib
"so.e hue haiñ log to hoñge sukūn se
ham jāgne kā rog lagā.eñ kisī ko kyā",habib-jalib
"'jālib' na aa.egā koī ahvāl pūchhne
deñ shahr-e-be-hisāñ meñ sadā.eñ kisī ko kyā",habib-jalib
"dil vaalo kyuuñ dil sī daulat yuuñ be-kār luTāte ho
kyuuñ is añdhiyārī bastī meñ pyaar kī jot jagāte ho",habib-jalib
"tum aisā nādān jahāñ meñ koī nahīñ hai koī nahīñ
phir in galiyoñ meñ jaate ho pag pag Thokar khāte ho",habib-jalib
"sundar kaliyo komal phūlo ye to batāo ye to kaho
āḳhir tum meñ kyā jaadū hai kyuuñ man meñ bas jaate ho",habib-jalib
"ye mausam rim-jhim kā mausam ye barkhā ye mast fazā
aise meñ aao to jāneñ aise meñ kab aate ho",habib-jalib
"ham se ruuTh ke jaane vaalo itnā bhed batā jaao
kyuuñ nit raato ko sapnoñ meñ aate ho man jaate ho",habib-jalib
"chāñd-sitāroñ ke jhurmuT meñ phūloñ kī muskāhaT meñ
tum chhup-chhup kar hañste ho tum ruup kā maan baḌhāte ho",habib-jalib
"chalte phirte raushan raste tārīkī meñ Duub ga.e
so jaao ab 'jālib' tum bhī kyuuñ āñkheñ sulgāte ho",habib-jalib
"dushmanoñ ne jo dushmanī kī hai
dostoñ ne bhī kyā kamī kī hai",habib-jalib
"ḳhāmushī par haiñ log zer-e-itāb
aur ham ne to baat bhī kī hai",habib-jalib
"mutma.in hai zamīr to apnā
baat saarī zamīr hī kī hai",habib-jalib
"apnī to dāstāñ hai bas itnī
ġham uThā.e haiñ shā.erī kī hai",habib-jalib
"ab nazar meñ nahīñ hai ek hī phuul
fikr ham ko kalī kalī kī hai",habib-jalib
"pā sakeñge na umr bhar jis ko
justujū aaj bhī usī kī hai",habib-jalib
"jab mah-o-mahr bujh ga.e 'jālib'
ham ne ashkoñ se raushnī kī hai",habib-jalib
"'faiz' aur 'faiz' kā ġham bhūlne vaalā hai kahīñ
maut ye terā sitam bhūlne vaalā hai kahīñ",habib-jalib
"ham se jis vaqt ne vo shāh-e-suḳhan chhīn liyā
ham ko vo vaqt-e-alam bhūlne vaalā hai kahīñ",habib-jalib
"tire ashk aur bhī chamkā.eñgī yādeñ us kī
ham ko vo dīda-e-nam bhūlne vaalā hai kahīñ",habib-jalib
"kabhī zindāñ meñ kabhī duur vatan se ai dost
jo kiyā us ne raqam bhūlne vaalā hai kahīñ",habib-jalib
"āḳhirī baar use dekh na paa.e 'jālib'
ye muqaddar kā sitam bhūlne vaalā hai kahīñ",habib-jalib
"ham ne dil se tujhe sadā maanā
tū baḌā thā tujhe baḌā maanā",habib-jalib
"'mīr'-o-'ġhālib' ke ba.ad 'anīs' ke ba.ad
tujh ko maanā baḌā bajā maanā",habib-jalib
"tū ki dīvāna-e-sadāqat thā
tū ne bande ko kab ḳhudā maanā",habib-jalib
"tujh ko parvā na thī zamāne kī
tū ne dil hī kā har kahā maanā",habib-jalib
"tujh ko ḳhud pe thā e'timād itnā
ḳhud hī ko to na rahnumā maanā",habib-jalib
"kī na shab kī kabhī pazīrā.ī
sub.h ko lā.eq-e-sanā maanā",habib-jalib
"hañs diyā sat.h-e-zehn-e-ālam par
jab kisī baat kā burā maanā",habib-jalib
"yuuñ to shā.ir the aur bhī ai 'josh'
ham ne tujh sā na dūsrā maanā",habib-jalib
"hujūm dekh ke rasta nahīñ badalte ham
kisī ke Dar se taqāzā nahīñ badalte ham",habib-jalib
"hazār zer-e-qadam rāsta ho ḳhāroñ kā
jo chal paḌeñ to irāda nahīñ badalte ham",habib-jalib
"isī liye to nahīñ mo'tabar zamāne meñ
ki rañg-e-sūrat-e-duniyā nahīñ badalte ham",habib-jalib
"havā ko dekh ke 'jālib' misāl-e-ham-asrāñ
bajā ye zom hamārā nahīñ badalte ham",habib-jalib
"ik shaḳhs bā-zamīr mirā yaar 'mus.hafī'
merī tarah vafā kā parastār 'mus.hafī'",habib-jalib
"rahtā thā kaj-kulāh amīroñ ke darmiyāñ
yaksar liye hue mirā kirdār 'mus.hafī'",habib-jalib
"dete haiñ daad ġhair ko kab ahl-e-lucknow
kab daad kā thā un se talabgār 'mus.hafī'",habib-jalib
"nā-qadrī-e-jahāñ se ka.ī baar aa ke tañg
ik umr sher se rahā bezār 'mus.hafī'",habib-jalib
"darbār meñ thā baar kahāñ us ġharīb ko
barsoñ misāl-e-'mīr' phirā ḳhvār 'mus.hafī'",habib-jalib
"maiñ ne bhī us galī meñ guzārī hai ro ke umr
miltā hai us galī meñ kise pyaar 'mus.hafī'",habib-jalib
"is shahr-e-ḳharābī meñ ġham-e-ishq ke maare
zinda haiñ yahī baat baḌī baat hai pyāre",habib-jalib
"ye hañstā huā chāñd ye pur-nūr sitāre
tābinda o pā.inda haiñ zarroñ ke sahāre",habib-jalib
"hasrat hai koī ġhuncha hameñ pyaar se dekhe
armāñ hai koī phuul hameñ dil se pukāre",habib-jalib
"har sub.h mirī sub.h pe rotī rahī shabnam
har raat mirī raat pe hañste rahe taare",habib-jalib
"kuchh aur bhī haiñ kaam hameñ ai ġham-e-jānāñ
kab tak koī uljhī huī zulfoñ ko sañvāre",habib-jalib
"jāgne vaalo tā-ba-sahar ḳhāmosh raho
kal kyā hogā kis ko ḳhabar ḳhāmosh raho",habib-jalib
"kis ne sahar ke paañv meñ zanjīreñ Dālīñ
ho jā.egī raat basar ḳhāmosh raho",habib-jalib
"shāyad chup rahne meñ izzat rah jaa.e
chup hī bhalī ai ahl-e-nazar ḳhāmosh raho",habib-jalib
"qadam qadam par pahre haiñ in rāhoñ meñ
dār-o-rasan kā hai ye nagar ḳhāmosh raho",habib-jalib
"yuuñ bhī kahāñ be-tābi-e-dil kam hotī hai
yuuñ bhī kahāñ ārām magar ḳhāmosh raho",habib-jalib
"sher kī bāteñ ḳhatm huiiñ is aalam meñ
kaisā 'josh' aur kis kā 'jigar' ḳhāmosh raho",habib-jalib
"jhūTī ḳhabreñ ghaḌne vaale jhūTe sher sunāne vaale
logo sabr ki apne kiye kī jald sazā haiñ paane vaale",habib-jalib
"dard āñkhoñ se bahtā hai aur chehra sab kuchh kahtā hai
ye mat likkho vo mat likkho aa.e baḌe samjhāne vaale",habib-jalib
"ḳhud kāTeñge apnī mushkil ḳhud pā.eñge apnī manzil
rāhzanoñ se bhī bad-tar haiñ rāh-numā kahlāne vaale",habib-jalib
"un se pyaar kiyā hai ham ne un kī raah meñ ham baiThe haiñ
nā-mumkin hai jin kā milnā aur nahīñ jo aane vaale",habib-jalib
"un par bhī hañstī thī duniyā āvāzeñ kastī thī duniyā
'jālib' apnī hī sūrat the ishq meñ jaañ se jaane vaale",habib-jalib
"jīvan mujh se maiñ jīvan se sharmātā huuñ
mujh se aage jaane vaalo meñ aatā huuñ",habib-jalib
"jin kī yādoñ se raushan haiñ merī āñkheñ
dil kahtā hai un ko bhī maiñ yaad aatā huuñ",habib-jalib
"sur se sāñsoñ kā naatā hai toḌūñ kaise
tum jalte ho kyuuñ jiitā huuñ kyuuñ gaatā huuñ",habib-jalib
"tum apne dāman meñ sitāre baiTh kar Tāñko
aur maiñ na.e baran lafzoñ ko pahnātā huuñ",habib-jalib
"jin ḳhvāboñ ko dekh ke maiñ ne jiinā sīkhā
un ke aage har daulat ko Thukrātā huuñ",habib-jalib
"zahr ugalte haiñ jab mil kar duniyā vaale
mīThe boloñ kī vaadī meñ kho jaatā huuñ",habib-jalib
"'jālib' mere sher samajh meñ aa jaate haiñ
isī liye kam-rutba shā.er kahlātā huuñ",habib-jalib
"kabhī to mehrbāñ ho kar bulā leñ
ye mahvash ham faqīroñ kī duā leñ",habib-jalib
"na jaane phir ye rut aa.e na aa.e
javāñ phūloñ kī kuchh ḳhushbū churā leñ",habib-jalib
"bahut ro.e zamāne ke liye ham
zarā apne liye aañsū bahā leñ",habib-jalib
"ham un ko bhūlne vaale nahīñ haiñ
samajhte haiñ ġham-e-daurāñ kī chāleñ",habib-jalib
"hamārī bhī sambhal jā.egī hālat
vo pahle apnī zulfeñ to sambhāleñ",habib-jalib
"nikalne ko hai vo mahtāb ghar se
sitāroñ se kaho nazreñ jhukā leñ",habib-jalib
"ham apne rāste par chal rahe haiñ
janāb-e-shaiḳh apnā rāsta leñ",habib-jalib
"zamāna to yūñhī rūThā rahegā
chalo 'jālib' unheñ chal kar manā leñ",habib-jalib
"kahīñ aah ban ke lab par tirā naam aa na jaa.e
tujhe bevafā kahūñ maiñ vo maqām aa na jaa.e",habib-jalib
"zarā zulf ko sambhālo mirā dil dhaḌak rahā hai
koī aur tā.ir-e-dil tah-e-dām aa na jaa.e",habib-jalib
"jise sun ke TuuT jaa.e mirā aarzū bharā dil
tirī anjuman se mujh ko vo payām aa na jaa.e",habib-jalib
"vo jo manziloñ pe lā kar kisī ham-safar ko lūTeñ
unhīñ rahzanoñ meñ terā kahīñ naam aa na jaa.e",habib-jalib
"isī fikr meñ haiñ ġhaltāñ ye nizām-e-zar ke bande
jo tamām-e-zindagī hai vo nizām aa na jaa.e",habib-jalib
"ye mah o nujūm hañs leñ mire āñsuoñ pe 'jālib'
mirā māhtāb jab tak lab-e-bām aa na jaa.e",habib-jalib
"kam purānā bahut nayā thā firāq
ik ajab ramz-āshnā thā firāq",habib-jalib
"duur vo kab huā nigāhoñ se
dhaḌkanoñ meñ basā huā hai firāq",habib-jalib
"shām-e-ġham ke sulagte sahrā meñ
ik umañDtī huī ghaTā thā firāq",habib-jalib
"amn thā pyaar thā mohabbat thā
rañg thā nuur thā navā thā firāq",habib-jalib
"fāsle nafratoñ ke miT jaa.eñ
pyaar hī pyaar sochtā thā firāq",habib-jalib
"ham se rañj-o-alam ke māroñ ko
kis mohabbat se dekhtā thā firāq",habib-jalib
"ishq insāniyat se thā us ko
har ta.assub se māvarā thā firāq",habib-jalib
"kaun batā.e kaun sujhā.e kaun se des sidhār ga.e
un kā rasta takte takte nain hamāre haar ga.e",habib-jalib
"kāñToñ ke dukh sahne meñ taskīn bhī thī ārām bhī thā
hañsne vaale bhole-bhāle phuul chaman ke maar ga.e",habib-jalib
"ek lagan kī baat hai jīvan ek lagan hī jīvan hai
pūchh na kyā khoyā kyā paayā kyā jiite kyā haar ga.e",habib-jalib
"aane vaalī barkhā dekheñ kyā dikhlā.e āñkhoñ ko
ye barkhā barsāte din to bin pirītam be-kār ga.e",habib-jalib
"jab bhī lauTe pyaar se lauTe phuul na pā kar gulshan meñ
bhañvre amrit ras kī dhun meñ pal pal sau sau baar ga.e",habib-jalib
"ham se pūchho sāhil vaalo kyā biitī dukhiyāroñ par
khevan-hāre biich bhañvar meñ chhoḌ ke jab us paar ga.e",habib-jalib
"ḳhuub āzādī-e-sahāfat hai
nazm likhne pe bhī qayāmat hai",habib-jalib
"da.avā jamhūriyat kā hai har-ān
ye hukūmat bhī kyā hukūmat hai",habib-jalib
"dhāñdlī dhoñs kī hai paidāvār
sab ko ma.alūm ye haqīqat hai",habib-jalib
"ḳhauf ke zehn-o-dil pe saa.e haiñ
kis kī izzat yahāñ salāmat hai",habib-jalib
"kabhī jamhūriyat yahāñ aa.e
yahī 'jālib' hamārī hasrat hai",habib-jalib
"kuchh log ḳhayāloñ se chale jaa.eñ to so.eñ
biite hue din raat na yaad aa.eñ to so.eñ",habib-jalib
"chehre jo kabhī ham ko dikhā.ī nahīñ deñge
aa aa ke tasavvur meñ na taḌpā.eñ to so.eñ",habib-jalib
"barsāt kī rut ke vo tarab-rez manāzir
siine meñ na ik aag sī bhaḌkā.eñ to so.eñ",habib-jalib
"sub.hoñ ke muqaddar ko jagāte hue mukhḌe
āñchal jo nigāhoñ meñ na lahrā.eñ to so.eñ",habib-jalib
"mahsūs ye hotā hai abhī jaag rahe haiñ
lahore ke sab yaar bhī so jaa.eñ to so.eñ",habib-jalib
"log gītoñ kā nagar yaad aayā
aaj pardes meñ ghar yaad aayā",habib-jalib
"jab chale aa.e chaman-zār se ham
iltifāt-e-gul-e-tar yaad aayā",habib-jalib
"terī begāna-nigāhī sar-e-shām
ye sitam tā-ba-sahar yaad aayā",habib-jalib
"ham zamāne kā sitam bhuul ga.e
jab tirā lutf-e-nazar yaad aayā",habib-jalib
"to bhī masrūr thā is shab sar-e-bazm
apne sheroñ kā asar yaad aayā",habib-jalib
"phir huā dard-e-tamannā bedār
phir dil-e-ḳhāk-basar yaad aayā",habib-jalib
"ham jise bhuul chuke the 'jālib'
phir vahī rāhguzar yaad aayā",habib-jalib
"'mīr'-o-'ġhālib' bane 'yagānā' bane
aadmī ai ḳhudā ḳhudā na bane",habib-jalib
"maut kī dastaras meñ kab se haiñ
zindagī kā koī bahāna bane",habib-jalib
"apnā shāyad yahī thā jurm ai dost
bā-vafā ban ke be-vafā na bane",habib-jalib
"ham pe ik e'tirāz ye bhī hai
be-navā ho ke be-navā na bane",habib-jalib
"ye bhī apnā qusūr kyā kam hai
kisī qātil ke ham-navā na bane",habib-jalib
"kyā gila sañg-dil zamāne kā
āshnā hī jab āshnā na bane",habib-jalib
"chhoḌ kar us galī ko ai 'jālib'
ik haqīqat se ham fasāna bane",habib-jalib
"na Dagmagā.e kabhī ham vafā ke raste meñ
charāġh ham ne jalā.e havā ke raste meñ",habib-jalib
"kise lagā.e gale aur kahāñ kahāñ Thahre
hazār ġhuncha-o-gul haiñ sabā ke raste meñ",habib-jalib
"ḳhudā kā naam koī le to chauñk uThte haiñ
mile haiñ ham ko vo rahbar ḳhudā ke raste meñ",habib-jalib
"kahīñ salāsil-e-tasbīh aur kahīñ zunnār
bichhe haiñ daam bahut mudda.ā ke raste meñ",habib-jalib
"abhī vo manzil-e-fikr-o-nazar nahīñ aa.ī
hai aadmī abhī jurm o sazā ke raste meñ",habib-jalib
"haiñ aaj bhī vahī dār-o-rasan vahī zindāñ
har ik nigāh-e-rumūz-āshnā ke raste meñ",habib-jalib
"ye nafratoñ kī fasīleñ jahālatoñ ke hisār
na rah sakeñge hamārī sadā ke raste meñ",habib-jalib
"miTā sake na koī sail-e-inqalāb jinheñ
vo naqsh chhoḌe haiñ ham ne vafā ke raste meñ",habib-jalib
"zamāna ek sā 'jālib' sadā nahīñ rahtā
chaleñge ham bhī kabhī sar uThā ke raste meñ",habib-jalib
"phir dil se aa rahī hai sadā us galī meñ chal
shāyad mile ġhazal kā patā us galī meñ chal",habib-jalib
"kab se nahīñ huā hai koī sher kaam kā
ye sher kī nahīñ hai fazā us galī meñ chal",habib-jalib
"vo baam o dar vo log vo rusvā.iyoñ ke zaḳhm
haiñ sab ke sab aziiz judā us galī meñ chal",habib-jalib
"us phuul ke baġhair bahut jī udaas hai
mujh ko bhī saath le ke sabā us galī meñ chal",habib-jalib
"duniyā to chāhtī hai yūñhī fāsle raheñ
duniyā ke mashvaroñ pe na jā us galī meñ chal",habib-jalib
"be-nūr o be-asar hai yahāñ kī sadā-e-sāz
thā us sukūt meñ bhī mazā us galī meñ chal",habib-jalib
"'jālib' pukārtī haiñ vo sholā-navā.iyāñ
ye sard rut ye sard havā us galī meñ chal",habib-jalib
"phir kabhī lauT kar na ā.eñge
ham tirā shahr chhoḌ jā.eñge",habib-jalib
"dūr-uftāda bastiyoñ meñ kahīñ
terī yādoñ se lau lagā.eñge",habib-jalib
"sham-e-māh-o-nujūm gul kar ke
āñsuoñ ke diye jalā.eñge",habib-jalib
"āḳhirī baar ik ġhazal sun lo
āḳhirī baar ham sunā.eñge",habib-jalib
"sūrat-e-mauja-e-havā 'jālib'
saarī duniyā kī ḳhaak uḌā.eñge",habib-jalib
"sher hotā hai ab mahīnoñ meñ
zindagī Dhal ga.ī mashīnoñ meñ",habib-jalib
"pyaar kī raushnī nahīñ miltī
un makānoñ meñ un makīnoñ meñ",habib-jalib
"dekh kar dostī kā haath baḌhāo
saañp hote haiñ āstīnoñ meñ",habib-jalib
"qahr kī aañkh se na dekh in ko
dil dhaḌakte haiñ ābgīnoñ meñ",habib-jalib
"āsmānoñ kī ḳhair ho yārab
ik nayā azm hai zamīnoñ meñ",habib-jalib
"vo mohabbat nahīñ rahī 'jālib'
ham-safīroñ meñ ham-nashīnoñ meñ",habib-jalib
"sher se shā.irī se Darte haiñ
kam-nazar raushnī se Darte haiñ",habib-jalib
"log Darte haiñ dushmanī se tirī
ham tirī dostī se Darte haiñ",habib-jalib
"dahr meñ āh-e-be-kasāñ ke sivā
aur ham kab kisī se Darte haiñ",habib-jalib
"ham ko ġhairoñ se Dar nahīñ lagtā
apne ahbāb hī se Darte haiñ",habib-jalib
"dāvar-e-hashr baḳhsh de shāyad
haañ magar maulvī se Darte haiñ",habib-jalib
"rūThtā hai to ruuTh jaa.e jahāñ
un kī ham be-ruḳhī se Darte haiñ",habib-jalib
"har qadam par hai mohtasib 'jālib'
ab to ham chāñdnī se Darte haiñ",habib-jalib
"tire māthe pe jab tak bal rahā hai
ujālā aañkh se ojhal rahā hai",habib-jalib
"samāte kyā nazar meñ chāñd taare
tasavvur meñ tirā āñchal rahā hai",habib-jalib
"tirī shān-e-taġhāful ko ḳhabar kyā
koī tere liye be-kal rahā hai",habib-jalib
"shikāyat hai ġham-e-daurāñ ko mujh se
ki dil meñ kyuuñ tirā ġham pal rahā hai",habib-jalib
"ta.ajjub hai sitam kī āñdhiyoñ meñ
charāġh-e-dil abhī tak jal rahā hai",habib-jalib
"lahū ro.eñgī maġhrib kī fazā.eñ
baḌī tezī se sūraj Dhal rahā hai",habib-jalib
"zamāna thak gayā 'jālib' hī tanhā
vafā ke rāste par chal rahā hai",habib-jalib
"tum se pahle vo jo ik shaḳhs yahāñ taḳht-nashīñ thā
us ko bhī apne ḳhudā hone pe itnā hī yaqīñ thā",habib-jalib
"koī Thahrā ho jo logoñ ke muqābil to batāo
vo kahāñ haiñ ki jinheñ naaz bahut apne ta.iiñ thā",habib-jalib
"aaj so.e haiñ tah-e-ḳhāk na jaane yahāñ kitne
koī shola koī shabnam koī mahtāb-jabīñ thā",habib-jalib
"ab vo phirte haiñ isī shahr meñ tanhā liye dil ko
ik zamāne meñ mizāj un kā sar-e-arsh-e-barīñ thā",habib-jalib
"chhoḌnā ghar kā hameñ yaad hai 'jālib' nahīñ bhūle
thā vatan zehn meñ apne koī zindāñ to nahīñ thā",habib-jalib
"us ne jab hañs ke namaskār kiyā
mujh ko insān se autār kiyā",habib-jalib
"dasht-e-ġhurbat meñ dil-e-vīrāñ ne
yaad jamunā ko ka.ī baar kiyā",habib-jalib
"pyaar kī baat na pūchho yaaro
ham ne kis kis se nahīñ pyaar kiyā",habib-jalib
"kitnī ḳhvābīda tamannāoñ ko
us kī āvāz ne bedār kiyā",habib-jalib
"ham pujārī haiñ butoñ ke 'jālib'
ham ne ka.abe meñ bhī iqrār kiyā",habib-jalib
"us ra.ūnat se vo jiite haiñ ki marnā hī nahīñ
taḳht par baiThe haiñ yuuñ jaise utarnā hī nahīñ",habib-jalib
"yuuñ mah-o-anjum kī vaadī meñ uḌe phirte haiñ vo
ḳhaak ke zarroñ pe jaise paañv dharnā hī nahīñ",habib-jalib
"un kā da.avā hai ki sūraj bhī unhī kā hai ġhulām
shab jo ham par aa.ī hai us ko guzarnā hī nahīñ",habib-jalib
"kyā ilaaj us kā agar ho mudda.ā un kā yahī
ehtimām rañg-o-bū gulshan meñ karnā hī nahīñ",habib-jalib
"zulm se haiñ barsar-e-paikār āzādī-pasand
un pahāḌoñ meñ jahāñ par koī jharnā hī nahīñ",habib-jalib
"dil bhī un ke haiñ siyah ḳhūrāk-e-zindāñ kī tarah
un se apnā ġham bayāñ ab ham ko karnā hī nahīñ",habib-jalib
"intihā kar leñ sitam kī log abhī haiñ ḳhvāb meñ
jaag uTThe jab log to un ko Thaharnā hī nahīñ",habib-jalib
"vahī hālāt haiñ faqīroñ ke
din phire haiñ faqat vazīroñ ke",habib-jalib
"apnā halqa hai halqa-e-zanjīr
aur halqe haiñ sab amīroñ ke",habib-jalib
"har bilāval hai des kā maqrūz
paañv nañge haiñ benazīroñ ke",habib-jalib
"vahī ahl-e-vafā kī sūrat-e-hāl
vaare nyāre haiñ be-zamīroñ ke",habib-jalib
"sāzisheñ haiñ vahī ḳhilāf-e-avām
mashvare haiñ vahī mushīroñ ke",habib-jalib
"beḌiyāñ sāmrāj kī haiñ vahī
vahī din-rāt haiñ asīroñ ke",habib-jalib
"vatan ko kuchh nahīñ ḳhatra nizām-e-zar hai ḳhatre meñ
haqīqat meñ jo rahzan hai vahī rahbar hai ḳhatre meñ",habib-jalib
"jo baiThā hai saf-e-mātam bichhā.e marg-e-zulmat par
vo nauhagar hai ḳhatre meñ vo dānish-var hai ḳhatre meñ",habib-jalib
"agar tashvīsh lāhaq hai to sultānoñ ko lāhaq hai
na terā ghar hai ḳhatre meñ na merā ghar hai ḳhatre meñ",habib-jalib
"jahāñ 'iqbāl' bhī nazr-e-ḳhat-e-tansīḳh ho 'jālib'
vahāñ tujh ko shikāyat hai tirā jauhar hai ḳhatre meñ",habib-jalib
"vo dekhne mujhe aanā to chāhtā hogā
magar zamāne kī bātoñ se Dar gayā hogā",habib-jalib
"use thā shauq bahut mujh ko achchhā rakhne kā
ye shauq auroñ ko shāyad burā lagā hogā",habib-jalib
"kabhī na hadd-e-adab se baḌhe the diida o dil
vo mujh se kis liye kisī baat par ḳhafā hogā",habib-jalib
"mujhe gumān hai ye bhī yaqīn kī had tak
kisī se bhī na vo merī tarah milā hogā",habib-jalib
"kabhī kabhī to sitāroñ kī chhāñv meñ vo bhī
mire ḳhayāl meñ kuchh der jāgtā hogā",habib-jalib
"vo us kā saada o ma.asūm vālehāna-pan
kisī bhī jug meñ koī devtā bhī kyā hogā",habib-jalib
"nahīñ vo aayā to 'jālib' gila na kar us kā
na-jāne kyā use darpesh mas.ala hogā",habib-jalib
"ye aur baat terī galī meñ na aa.eñ ham
lekin ye kyā ki shahr tirā chhoḌ jaa.eñ ham",habib-jalib
"muddat huī hai kū-e-butāñ kī taraf ga.e
āvārgī se dil ko kahāñ tak bachā.eñ ham",habib-jalib
"shāyad ba-qaid-e-zīst ye saa.at na aa sake
tum dāstān-e-shauq suno aur sunā.eñ ham",habib-jalib
"be-nūr ho chukī hai bahut shahr kī fazā
tārīk rāstoñ meñ kahīñ kho na jaa.eñ ham",habib-jalib
"us ke baġhair aaj bahut jī udaas hai
'jālib' chalo kahīñ se use DhūñDh laa.eñ ham",habib-jalib
"ye jo shab ke aivānoñ meñ ik halchal ik hashr bapā hai
ye jo añdherā simaT rahā hai ye jo ujālā phail rahā hai",habib-jalib
"ye jo har dukh sahne vaalā dukh kā mudāvā jaan gayā hai
mazlūmoñ majbūroñ kā ġham ye jo mire sheroñ meñ Dhalā hai",habib-jalib
"ye jo mahak gulshan gulshan hai ye jo chamak aalam aalam hai
marxism hai marxism hai marxism hai marxism hai",habib-jalib
"ye soch kar na mā.il-e-fariyād ham hue
ābād kab hue the ki barbād ham hue",habib-jalib
"hotā hai shād-kām yahāñ kaun bā-zamīr
nāshād ham hue to bahut shaad ham hue",habib-jalib
"parvez ke jalāl se Takrā.e ham bhī haiñ
ye aur baat hai ki na farhād ham hue",habib-jalib
"kuchh aaise bhā ga.e hameñ duniyā ke dard-o-ġham
kū-e-butāñ meñ bhūlī huī yaad ham hue",habib-jalib
"'jālib' tamām umr hameñ ye gumāñ rahā
us zulf ke ḳhayāl se āzād ham hue",habib-jalib
"yuuñ vo zulmat se rahā dast-o-garebāñ yaaro
us se larzāñ the bahut shab ke nigahbāñ yaaro",habib-jalib
"us ne har-gām diyā hausla-e-tāza hameñ
vo na ik pal bhī rahā ham se gurezāñ yaaro",habib-jalib
"us ne maanī na kabhī tīrgī-e-shab se shikast
dil añdheroñ meñ rahā us kā farozāñ yaaro",habib-jalib
"us ko har haal meñ jiine kī adā aatī thī
vo na hālāt se hotā thā pareshāñ yaaro",habib-jalib
"us ne bātil se na tā-zīst kiyā samjhauta
dahr meñ us sā kahāñ sāhab-e-īmāñ yaaro",habib-jalib
"us ko thī kashmakash-e-dair-o-haram se nafrat
us sā hindū na koī us sā musalmāñ yaaro",habib-jalib
"us ne sulatānī-e-jamhūr ke naġhme likkhe
ruuh shāhoñ kī rahī us se pareshāñ yaaro",habib-jalib
"apne ash.ār kī sham.oñ se ujālā kar ke
kar gayā shab kā safar kitnā vo āsāñ yaaro",habib-jalib
"us ke gītoñ se zamāne ko sañvāreñ yaaro
rūh-e-'sāhir' ko agar karnā hai shādāñ yaaro",habib-jalib
"zarre hī sahī koh se Takrā to ga.e ham
dil le ke sar-e-arsa-e-ġham aa to ga.e ham",habib-jalib
"ab naam rahe yā na rahe ishq meñ apnā
rūdād-e-vafā daar pe dohrā to ga.e ham",habib-jalib
"kahte the jo ab koī nahīñ jaañ se guzartā
lo jaañ se guzar kar unheñ jhuTlā to ga.e ham",habib-jalib
"jaañ apnī gañvā kar kabhī ghar apnā jalā kar
dil un kā har ik taur se bahlā to ga.e ham",habib-jalib
"kuchh aur hī aalam thā pas-e-chehra-e-yārāñ
rahtā jo yūñhī raaz use pā to ga.e ham",habib-jalib
"ab soch rahe haiñ ki ye mumkin hī nahīñ hai
phir un se na milne kī qasam khā to ga.e ham",habib-jalib
"uTTheñ ki na uTTheñ ye razā un kī hai 'jālib'
logoñ ko sar-e-dār nazar aa to ga.e ham",habib-jalib
"aa.e kyā kyā yaad nazar jab paḌtī in dālānoñ par
us kā kāġhaz chipkā denā ghar ke raushan-dānoñ par",jaan-nisar-akhtar
"aaj bhī jaise shāne par tum haath mire rakh detī ho
chalte chalte ruk jaatā huuñ saarī kī dūkānoñ par",jaan-nisar-akhtar
"barkhā kī to baat hī chhoḌo chanchal hai purvā.ī bhī
jaane kis kā sabz dupaTTā pheñk ga.ī hai dhānoñ par",jaan-nisar-akhtar
"shahr ke tapte fuTpāthoñ par gaañv ke mausam saath chaleñ
būḌhe bargad haath sā rakh deñ mere jalte shānoñ par",jaan-nisar-akhtar
"saste dāmoñ le to aate lekin dil thā bhar aayā
jaane kis kā naam khudā thā pītal ke gul-dānoñ par",jaan-nisar-akhtar
"us kā kyā man-bhed batā.ūñ us kā kyā andāz kahūñ
baat bhī merī sunñā chāhe haath bhī rakkhe kānoñ par",jaan-nisar-akhtar
"aur bhī siina kasne lagtā aur kamar bal khā jaatī
jab bhī us ke paañv phisalne lagte the Dhalvānoñ par",jaan-nisar-akhtar
"sher to un par likkhe lekin auroñ se mansūb kiye
un ko kyā kyā ġhussa aayā nazmoñ ke unvānoñ par",jaan-nisar-akhtar
"yaaro apne ishq ke qisse yuuñ bhī kam mash.hūr nahīñ
kal to shāyad novel likkhe jaa.eñ in rūmānoñ par",jaan-nisar-akhtar
"aahaT sī koī aa.e to lagtā hai ki tum ho
saaya koī lahrā.e to lagtā hai ki tum ho",jaan-nisar-akhtar
"jab shāḳh koī haath lagāte hī chaman meñ
sharmā.e lachak jaa.e to lagtā hai ki tum ho",jaan-nisar-akhtar
"sandal se mahaktī huī pur-kaif havā kā
jhoñkā koī Takrā.e to lagtā hai ki tum ho",jaan-nisar-akhtar
"oḌhe hue tāroñ kī chamaktī huī chādar
naddī koī bal khaa.e to lagtā hai ki tum ho",jaan-nisar-akhtar
"jab raat ga.e koī kiran mere barābar
chup-chāp sī so jaa.e to lagtā hai ki tum ho",jaan-nisar-akhtar
"aaj muddat meñ vo yaad aa.e haiñ
dar o dīvār pe kuchh saa.e haiñ",jaan-nisar-akhtar
"ābgīnoñ se na Takrā paa.e
kohsāroñ se to Takrā.e haiñ",jaan-nisar-akhtar
"zindagī tere havādis ham ko
kuchh na kuchh raah pe le aa.e haiñ",jaan-nisar-akhtar
"sañg-rezoñ se ḳhazaf-pāroñ se
kitne hiire kabhī chun laa.e haiñ",jaan-nisar-akhtar
"itne māyūs to hālāt nahīñ
log kis vāste ghabrā.e haiñ",jaan-nisar-akhtar
"un kī jānib na kisī ne dekhā
jo hameñ dekh ke sharmā.e haiñ",jaan-nisar-akhtar
"āñkheñ churā ke ham se bahār aa.e ye nahīñ
hisse meñ apne sirf ġhubār aa.e ye nahīñ",jaan-nisar-akhtar
"kū-e-ġham-e-hayāt meñ sab umr kaaT dī
thoḌā sā vaqt vaañ bhī guzār aa.e ye nahīñ",jaan-nisar-akhtar
"ḳhud ishq qurb-e-jism bhī hai qurb-e-jāñ ke saath
ham duur hī se un ko pukār aa.e ye nahīñ",jaan-nisar-akhtar
"āñkhoñ meñ dil khule hoñ to mausam kī qaid kyā
fasl-e-bahār hī meñ bahār aa.e ye nahīñ",jaan-nisar-akhtar
"ab kyā kareñ ki husn jahāñ hai aziiz hai
tere sivā kisī pe na pyaar aa.e ye nahīñ",jaan-nisar-akhtar
"va.adoñ ko ḳhūn-e-dil se likho tab to baat hai
kāġhaz pe qismatoñ ko sañvār aa.e ye nahīñ",jaan-nisar-akhtar
"kuchh roz aur kal kī muravvat meñ kaaT leñ
dil ko yaqīn-e-va.ada-e-yār aa.e ye nahīñ",jaan-nisar-akhtar
"achchhā hai un se koī taqāzā kiyā na jaa.e
apnī nazar meñ aap ko rusvā kiyā na jaa.e",jaan-nisar-akhtar
"ham haiñ tirā ḳhayāl hai terā jamāl hai
ik pal bhī apne aap ko tanhā kiyā na jaa.e",jaan-nisar-akhtar
"uThne ko uTh to jaa.eñ tirī anjuman se ham
par terī anjuman ko bhī suunā kiyā na jaa.e",jaan-nisar-akhtar
"un kī ravish judā hai hamārī ravish judā
ham se to baat baat pe jhagḌā kiyā na jaa.e",jaan-nisar-akhtar
"har-chand e'tibār meñ dhoke bhī haiñ magar
ye to nahīñ kisī pe bharosā kiyā na jaa.e",jaan-nisar-akhtar
"lahja banā ke baat kareñ un ke sāmne
ham se to is tarah kā tamāshā kiyā na jaa.e",jaan-nisar-akhtar
"in.aam ho ḳhitāb ho vaise mile kahāñ
jab tak sifārishoñ ko ikaTThā kiyā na jaa.e",jaan-nisar-akhtar
"is vaqt ham se pūchh na ġham rozgār ke
ham se har ek ghūñT ko kaḌvā kiyā na jaa.e",jaan-nisar-akhtar
"ai dard-e-ishq tujh se mukarne lagā huuñ maiñ
mujh ko sambhāl had se guzarne lagā huuñ maiñ",jaan-nisar-akhtar
"pahle haqīqatoñ hī se matlab thā aur ab
ek aadh baat farz bhī karne lagā huuñ maiñ",jaan-nisar-akhtar
"har aan TūTte ye aqīdoñ ke silsile
lagtā hai jaise aaj bikharne lagā huuñ maiñ",jaan-nisar-akhtar
"ai chashm-e-yār merā sudharnā muhāl thā
terā kamāl hai ki sudharne lagā huuñ maiñ",jaan-nisar-akhtar
"ye mehr-o-māh arz-o-samā mujh meñ kho ga.e
ik kā.enāt ban ke ubharne lagā huuñ maiñ",jaan-nisar-akhtar
"itnoñ kā pyaar mujh se sambhālā na jā.egā
logo tumhāre pyaar se Darne lagā huuñ maiñ",jaan-nisar-akhtar
"dillī kahāñ ga.iiñ tire kūchoñ kī raunaqeñ
galiyoñ se sar jhukā ke guzarne lagā huuñ maiñ",jaan-nisar-akhtar
"ash.ār mire yuuñ to zamāne ke liye haiñ
kuchh sher faqat un ko sunāne ke liye haiñ",jaan-nisar-akhtar
"ab ye bhī nahīñ Thiik ki har dard miTā deñ
kuchh dard kaleje se lagāne ke liye haiñ",jaan-nisar-akhtar
"socho to baḌī chiiz hai tahzīb badan kī
varna ye faqat aag bujhāne ke liye haiñ",jaan-nisar-akhtar
"āñkhoñ meñ jo bhar loge to kāñToñ se chubheñge
ye ḳhvāb to palkoñ pe sajāne ke liye haiñ",jaan-nisar-akhtar
"dekhūñ tire hāthoñ ko to lagtā hai tire haath
mandir meñ faqat diip jalāne ke liye haiñ",jaan-nisar-akhtar
"ye ilm kā saudā ye risāle ye kitābeñ
ik shaḳhs kī yādoñ ko bhulāne ke liye haiñ",jaan-nisar-akhtar
"bahut dil kar ke hoñToñ kī shagufta tāzgī dī hai
chaman māñgā thā par us ne ba-mushkil ik kalī dī hai",jaan-nisar-akhtar
"mire ḳhalvat-kade ke raat din yūñhī nahīñ sañvre
kisī ne dhuup baḳhshī hai kisī ne chāndnī dī hai",jaan-nisar-akhtar
"nazar ko sabz maidānoñ ne kyā kyā vus.ateñ baḳhshīñ
pighalte ābshāroñ ne hameñ dariyā-dilī dī hai",jaan-nisar-akhtar
"mohabbat nā-ravā taqsīm kī qaa.el nahīñ phir bhī
mirī āñkhoñ ko aañsū tere hoñToñ ko hañsī dī hai",jaan-nisar-akhtar
"mirī āvārgī bhī ik karishma hai zamāne meñ
har ik darvesh ne mujh ko duā-e-ḳhair hī dī hai",jaan-nisar-akhtar
"kahāñ mumkin thā koī kaam ham jaise divānoñ se
tumhīñ ne giit likhvā.e tumhīñ ne shā.irī dī hai",jaan-nisar-akhtar
"chauñk chauñk uThtī hai mahloñ kī fazā raat ga.e
kaun detā hai ye galiyoñ meñ sadā raat ga.e",jaan-nisar-akhtar
"ye haqā.eq kī chaTānoñ se tarāshī duniyā
oḌh letī hai tilismoñ kī ridā raat ga.e",jaan-nisar-akhtar
"chubh ke rah jaatī hai siine meñ badan kī ḳhushbū
khol detā hai koī band-e-qabā raat ga.e",jaan-nisar-akhtar
"aao ham jism kī sham.oñ se ujālā kar leñ
chāñd niklā bhī to niklegā zarā raat ga.e",jaan-nisar-akhtar
"tū na ab aa.e to kyā aaj talak aatī hai
sīḌhiyoñ se tire qadmoñ kī sadā raat ga.e",jaan-nisar-akhtar
"diida o dil meñ koī husn bikhartā hī rahā
laakh pardoñ meñ chhupā koī sañvartā hī rahā",jaan-nisar-akhtar
"raushnī kam na huī vaqt ke tūfānoñ meñ
dil ke dariyā meñ koī chāñd utartā hī rahā",jaan-nisar-akhtar
"rāste bhar koī aahaT thī ki aatī hī rahī
koī saaya mire baazū se guzartā hī rahā",jaan-nisar-akhtar
"miT gayā par tirī bāñhoñ ne sameTā na mujhe
shahr dar shahr maiñ galiyoñ meñ bikhartā hī rahā",jaan-nisar-akhtar
"lamha lamha rahe āñkhoñ meñ andhere lekin
koī sūraj mire siine meñ ubhartā hī rahā",jaan-nisar-akhtar
"dil ko har lamha bachāte rahe jazbāt se ham
itne majbūr rahe haiñ kabhī hālāt se ham",jaan-nisar-akhtar
"nashsha-e-mai se kahīñ pyaas bujhī hai dil kī
tishnagī aur baḌhā laa.e ḳharājāt se ham",jaan-nisar-akhtar
"aaj to mil ke bhī jaise na mile hoñ tujh se
chauñk uThte the kabhī terī mulāqāt se ham",jaan-nisar-akhtar
"ishq meñ aaj bhī hai nīm-nigāhī kā chalan
pyaar karte haiñ usī husn-e-rivāyāt se ham",jaan-nisar-akhtar
"markaz-e-dīda-e-ḳhūbān-e-jahāñ haiñ bhī to kyā
ek nisbat bhī to rakhte haiñ tirī zaat se ham",jaan-nisar-akhtar
"ham ne kaaTī haiñ tirī yaad meñ rāteñ aksar
dil se guzrī haiñ sitāroñ kī barāteñ aksar",jaan-nisar-akhtar
"aur to kaun hai jo mujh ko tasallī detā
haath rakh detī haiñ dil par tirī bāteñ aksar",jaan-nisar-akhtar
"husn shā.ista-e-tahzīb-e-alam hai shāyad
ġham-zada lagtī haiñ kyuuñ chāñdnī rāteñ aksar",jaan-nisar-akhtar
"haal kahnā hai kisī se to muḳhātab hai koī
kitnī dilchasp huā kartī haiñ bāteñ aksar",jaan-nisar-akhtar
"ishq rahzan na sahī ishq ke hāthoñ phir bhī
ham ne luTtī huī dekhī haiñ barateñ aksar",jaan-nisar-akhtar
"ham se ik baar bhī jiitā hai na jītegā koī
vo to ham jaan ke khā lete haiñ māteñ aksar",jaan-nisar-akhtar
"un se pūchho kabhī chehre bhī paḌhe haiñ tum ne
jo kitāboñ kī kiyā karte haiñ bāteñ aksar",jaan-nisar-akhtar
"ham ne un tund-havāoñ meñ jalā.e haiñ charāġh
jin havāoñ ne ulaT dī haiñ bisāteñ aksar",jaan-nisar-akhtar
"ham se bhāgā na karo duur ġhazāloñ kī tarah
ham ne chāhā hai tumheñ chāhne vāloñ kī tarah",jaan-nisar-akhtar
"ḳhud-ba-ḳhud niind sī āñkhoñ meñ ghulī jaatī hai
mahkī mahkī hai shab-e-ġham tire bāloñ kī tarah",jaan-nisar-akhtar
"tere bin raat ke hāthoñ pe ye tāroñ ke ayāġh
ḳhūb-sūrat haiñ magar zahr ke pyāloñ kī tarah",jaan-nisar-akhtar
"aur kyā is se ziyāda koī narmī bartūñ
dil ke zaḳhmoñ ko chhuā hai tire gāloñ kī tarah",jaan-nisar-akhtar
"gungunāte hue aur aa kabhī un sīnoñ meñ
terī ḳhātir jo mahakte haiñ shivāloñ kī tarah",jaan-nisar-akhtar
"terī zulfeñ tirī āñkheñ tire abrū tire lab
ab bhī mash.hūr haiñ duniyā meñ misāloñ kī tarah",jaan-nisar-akhtar
"ham se māyūs na ho ai shab-e-daurāñ ki abhī
dil meñ kuchh dard chamakte haiñ ujāloñ kī tarah",jaan-nisar-akhtar
"mujh se nazreñ to milāo ki hazāroñ chehre
merī āñkhoñ meñ sulagte haiñ savāloñ kī tarah",jaan-nisar-akhtar
"aur to mujh ko milā kyā mirī mehnat kā sila
chand sikke haiñ mire haath meñ chhāloñ kī tarah",jaan-nisar-akhtar
"justujū ne kisī manzil pe Thaharne na diyā
ham bhaTakte rahe āvāra ḳhayāloñ kī tarah",jaan-nisar-akhtar
"zindagī jis ko tirā pyaar milā vo jaane
ham to nākām rahe chāhne vāloñ kī tarah",jaan-nisar-akhtar
"har ek ruuh meñ ik ġham chhupā lage hai mujhe
ye zindagī to koī bad-duā lage hai mujhe",jaan-nisar-akhtar
"pasand-e-ḳhātir-e-ahl-e-vafā hai muddat se
ye dil kā daaġh jo ḳhud bhī bhalā lage hai mujhe",jaan-nisar-akhtar
"jo āñsuoñ meñ kabhī raat bhiig jaatī hai
bahut qarīb vo āvāz-e-pā lage hai mujhe",jaan-nisar-akhtar
"maiñ so bhī jā.ūñ to kyā merī band āñkhoñ meñ
tamām raat koī jhāñktā lage hai mujhe",jaan-nisar-akhtar
"maiñ jab bhī us ke ḳhayāloñ meñ kho sā jaatā huuñ
vo ḳhud bhī baat kare to burā lage hai mujhe",jaan-nisar-akhtar
"maiñ sochtā thā ki lauTūñgā ajnabī kī tarah
ye merā gaañv to pahchāntā lage hai mujhe",jaan-nisar-akhtar
"na jaane vaqt kī raftār kyā dikhātī hai
kabhī kabhī to baḌā ḳhauf sā lage hai mujhe",jaan-nisar-akhtar
"bikhar gayā hai kuchh is tarah aadmī kā vajūd
har ek fard koī sāneha lage hai mujhe",jaan-nisar-akhtar
"ab ek aadh qadam kā hisāb kyā rakhiye
abhī talak to vahī fāsla lage hai mujhe",jaan-nisar-akhtar
"hikāyat-e-ġham-e-dil kuchh kashish to rakhtī hai
zamāna ġhaur se suntā huā lage hai mujhe",jaan-nisar-akhtar
"har ek shaḳhs pareshān-o-darba-dar sā lage
ye shahr mujh ko to yaaro koī bhañvar sā lage",jaan-nisar-akhtar
"ab us ke tarz-e-tajāhul ko kyā kahe koī
vo be-ḳhabar to nahīñ phir bhī be-ḳhabar sā lage",jaan-nisar-akhtar
"har ek ġham ko ḳhushī kī tarah baratnā hai
ye daur vo hai ki jiinā bhī ik hunar sā lage",jaan-nisar-akhtar
"nashāt-e-sohbat-e-rindāñ bahut ġhanīmat hai
ki lamha lamha pur-āshob-o-pur-ḳhatar sā lage",jaan-nisar-akhtar
"kise ḳhabar hai ki duniyā kā hashr kyā hogā
kabhī kabhī to mujhe aadmī se Dar sā lage",jaan-nisar-akhtar
"vo tund vaqt kī rau hai ki paañv Tik na sakeñ
har aadmī koī ukhḌā huā shajar sā lage",jaan-nisar-akhtar
"jahān-e-nau ke mukammal siñgār kī ḳhātir
sadī sadī kā zamāna bhī muḳhtasar sā lage",jaan-nisar-akhtar
"hausla kho na diyā terī nahīñ se ham ne
kitnī shiknoñ ko chunā terī jabīñ se ham ne",jaan-nisar-akhtar
"vo bhī kyā din the ki dīvāna bane phirte the
sun liyā thā tire baare meñ kahīñ se ham ne",jaan-nisar-akhtar
"jis jagah pahle-pahal naam tirā aatā hai
dāstāñ apnī sunā.ī hai vahīñ se ham ne",jaan-nisar-akhtar
"yuuñ to ehsān hasīnoñ ke uThā.e haiñ bahut
pyaar lekin jo kiyā hai to tumhīñ se ham ne",jaan-nisar-akhtar
"kuchh samajh kar hī ḳhudā tujh ko kahā hai varna
kaun sī baat kahī itne yaqīñ se ham ne",jaan-nisar-akhtar
"jab lageñ zaḳhm to qātil ko duā dī jaa.e
hai yahī rasm to ye rasm uThā dī jaa.e",jaan-nisar-akhtar
"dil kā vo haal huā hai ġham-e-daurāñ ke tale
jaise ik laash chaTānoñ meñ dabā dī jaa.e",jaan-nisar-akhtar
"inhīñ gul-rañg darīchoñ se sahar jhāñkegī
kyuuñ na khilte hue zaḳhmoñ ko duā dī jaa.e",jaan-nisar-akhtar
"kam nahīñ nashshe meñ jaaḌe kī gulābī rāteñ
aur agar terī javānī bhī milā dī jaa.e",jaan-nisar-akhtar
"ham se pūchho ki ġhazal kyā hai ġhazal kā fan kyā
chand lafzoñ meñ koī aag chhupā dī jaa.e",jaan-nisar-akhtar
"jism kī har baat hai āvārgī ye mat kaho
ham bhī kar sakte haiñ aisī shā.erī ye mat kaho",jaan-nisar-akhtar
"us nazar kī us badan kī gungunāhaT to suno
ek sī hotī hai har ik rāgnī ye mat kaho",jaan-nisar-akhtar
"ham se dīvānoñ ke bin duniyā sañvartī kis tarah
aql ke aage hai kyā dīvāngī ye mat kaho",jaan-nisar-akhtar
"kaT sakī haiñ aaj tak sone kī zanjīreñ kahāñ
ham bhī ab āzād haiñ yaaro abhī ye mat kaho",jaan-nisar-akhtar
"paañv itne tez haiñ uThte nazar aate nahīñ
aaj thak kar rah gayā hai aadmī ye mat kaho",jaan-nisar-akhtar
"jitne va.ade kal the utne aaj bhī maujūd haiñ
un ke va.adoñ meñ huī hai kuchh kamī ye mat kaho",jaan-nisar-akhtar
"dil meñ apne dard kī chhiTkī huī hai chāñdnī
har taraf phailī huī hai tīrgī ye mat kaho",jaan-nisar-akhtar
"ḳhud-ba-ḳhud mai hai ki shīshe meñ bharī aave hai
kis balā kī tumheñ jādū-nazarī aave hai",jaan-nisar-akhtar
"dil meñ dar aave hai har sub.h koī yaad aise
juuñ dabe-pāñv nasīm-e-saharī aave hai",jaan-nisar-akhtar
"aur bhī zaḳhm hue jaate haiñ gahre dil ke
ham to samjhe the tumheñ chāragarī aave hai",jaan-nisar-akhtar
"ek qatra bhī lahū jab na rahe siine meñ
tab kahīñ ishq meñ kuchh be-jigarī aave hai",jaan-nisar-akhtar
"chāk-e-dāmāñ-o-girebāñ ke bhī ādāb haiñ kuchh
har divāne ko kahāñ jāma-darī aave hai",jaan-nisar-akhtar
"shajar-e-ishq to māñge hai lahū ke aañsū
tab kahīñ jā ke koī shāḳh harī aave hai",jaan-nisar-akhtar
"tū kabhī raag kabhī rañg kabhī ḳhushbū hai
kaisī kaisī na tujhe ishva-garī aave hai",jaan-nisar-akhtar
"āp-apne ko bhulānā koī āsān nahīñ
baḌī mushkil se miyāñ be-ḳhabarī aave hai",jaan-nisar-akhtar
"ai mire shahr-e-nigārāñ tirā kyā haal huā
chappe chappe pe mire aañkh bharī aave hai",jaan-nisar-akhtar
"sāhibo husn kī pahchān koī khel nahīñ
dil lahū ho to kahīñ dīda-varī aave hai",jaan-nisar-akhtar
"laakh āvāra sahī shahroñ ke fuTpāthoñ pe ham
laash ye kis kī liye phirte haiñ in hāthoñ pe ham",jaan-nisar-akhtar
"ab unhīñ bātoñ ko sunte haiñ to aatī hai hañsī
be-tarah īmān le aa.e the jin bātoñ pe ham",jaan-nisar-akhtar
"koī bhī mausam ho dil kī aag kam hotī nahīñ
muft kā ilzām rakh dete barsātoñ pe ham",jaan-nisar-akhtar
"zulf se chhantī huī us ke badan kī tābisheñ
hañs diyā karte the aksar chāñdnī rātoñ pe ham",jaan-nisar-akhtar
"ab unheñ pahchānte bhī sharm aatī hai hameñ
faḳhr karte the kabhī jin kī mulāqātoñ pe ham",jaan-nisar-akhtar
"log kahte haiñ ki tū ab bhī ḳhafā hai mujh se
terī āñkhoñ ne to kuchh aur kahā hai mujh se",jaan-nisar-akhtar
"haa.e us vaqt ko kosūñ ki duā duuñ yaaro
jis ne har dard mirā chhīn liyā hai mujh se",jaan-nisar-akhtar
"dil kā ye haal ki dhaḌke hī chalā jaatā hai
aisā lagtā hai koī jurm huā hai mujh se",jaan-nisar-akhtar
"kho gayā aaj kahāñ rizq kā dene vaalā
koī roTī jo khaḌā maañg rahā hai mujh se",jaan-nisar-akhtar
"ab mire qatl kī tadbīr to karnī hogī
kaun sā raaz hai terā jo chhupā hai mujh se",jaan-nisar-akhtar
"maanā ki rañg rañg tirā pairahan bhī hai
par is meñ kuchh karishma-e-aks-e-badan bhī hai",jaan-nisar-akhtar
"aql-e-ma.āsh o hikmat-e-duniyā ke bāvajūd
ham ko aziiz ishq kā dīvāna-pan bhī hai",jaan-nisar-akhtar
"mutrib bhī tū nadīm bhī tū sāqiyā bhī tū
tū jān-e-anjuman hī nahīñ anjuman bhī hai",jaan-nisar-akhtar
"baazū chhuā jo tū ne to us din khulā ye raaz
tū sirf rañg-o-bū hī nahīñ hai badan bhī hai",jaan-nisar-akhtar
"ye daur kis tarah se kaTegā pahāḌ sā
yaaro batāo ham meñ koī kohkan bhī hai",jaan-nisar-akhtar
"mai-kashī ab mirī aadat ke sivā kuchh bhī nahīñ
ye bhī ik talḳh haqīqat ke sivā kuchh bhī nahīñ",jaan-nisar-akhtar
"fitna-e-aql ke juuyā mirī duniyā se guzar
merī duniyā meñ mohabbat ke sivā kuchh bhī nahīñ",jaan-nisar-akhtar
"dil meñ vo shorish-e-jazbāt kahāñ tere baġhair
ek ḳhāmosh qayāmat ke sivā kuchh bhī nahīñ",jaan-nisar-akhtar
"mujh ko ḳhud apnī javānī kī qasam hai ki ye ishq
ik javānī kī sharārat ke sivā kuchh bhī nahīñ",jaan-nisar-akhtar
"mauj-e-gul mauj-e-sabā mauj-e-sahar lagtī hai
sar se pā tak vo samāñ hai ki nazar lagtī hai",jaan-nisar-akhtar
"ham ne har gaam pe sajdoñ ke jalā.e haiñ charāġh
ab hameñ terī galī rāhguzar lagtī hai",jaan-nisar-akhtar
"lamhe lamhe meñ basī hai tirī yādoñ kī mahak
aaj kī raat to ḳhushbū kā safar lagtī hai",jaan-nisar-akhtar
"jal gayā apnā nasheman to koī baat nahīñ
dekhnā ye hai ki ab aag kidhar lagtī hai",jaan-nisar-akhtar
"saarī duniyā meñ ġharīboñ kā lahū bahtā hai
har zamīñ mujh ko mire ḳhuun se tar lagtī hai",jaan-nisar-akhtar
"koī āsūda nahīñ ahl-e-siyāsat ke sivā
ye sadī dushman-e-arbāb-e-hunar lagtī hai",jaan-nisar-akhtar
"vāqi.a shahr meñ kal to koī aisā na huā
ye to aḳhbār ke daftar kī ḳhabar lagtī hai",jaan-nisar-akhtar
"lucknow kyā tirī galiyoñ kā muqaddar thā yahī
har galī aaj tirī ḳhāk-basar lagtī hai",jaan-nisar-akhtar
"muddat huī us jān-e-hayā ne ham se ye iqrār kiyā
jitne bhī badnām hue ham utnā us ne pyaar kiyā",jaan-nisar-akhtar
"pahle bhī ḳhush-chashmoñ meñ ham chaukannā se rahte the
terī soī āñkhoñ ne to aur hameñ hoshiyār kiyā",jaan-nisar-akhtar
"jaate jaate koī ham se achchhe rahnā kah to gayā
pūchhe lekin pūchhne vaale kis ne ye bīmār kiyā",jaan-nisar-akhtar
"qatra qatra sirf huā hai ishq meñ apne dil kā lahū
shakl dikhā.ī tab us ne jab āñkhoñ ko ḳhūñ-bār kiyā",jaan-nisar-akhtar
"ham par kitnī baar paḌe ye daure bhī tanhā.ī ke
jo bhī ham se milne aayā milne se inkār kiyā",jaan-nisar-akhtar
"ishq meñ kyā nuqsān nafā hai ham ko kyā samjhāte ho
ham ne saarī umr hī yaaro dil kā kārobār kiyā",jaan-nisar-akhtar
"mahfil par jab niiñd sī chhā.ī sab ke sab ḳhāmosh hue
ham ne tab kuchh sher sunāyā logoñ ko bedār kiyā",jaan-nisar-akhtar
"ab tum socho ab tum jaano jo chāho ab rañg bharo
ham ne to ik naqsha khīñchā ik ḳhāka tayyār kiyā",jaan-nisar-akhtar
"desh se jab pardesh sidhāre ham par ye bhī vaqt paḌā
nazmeñ chhoḌī ġhazleñ chhoḌī gītoñ kā bevpār kiyā",jaan-nisar-akhtar
"mujhe ma.alūm hai maiñ saarī duniyā kī amānat huuñ
magar vo lamha jab maiñ sirf apnā ho sā jaatā huuñ",jaan-nisar-akhtar
"maiñ tum se duur rahtā huuñ to mere saath rahtī ho
tumhāre paas aatā huuñ to tanhā ho sā jaatā huuñ",jaan-nisar-akhtar
"maiñ chāhe sach hī bolūñ har tarah se apne baare meñ
magar tum muskurātī ho to jhūTā ho sā jaatā huuñ",jaan-nisar-akhtar
"tire gul-rañg hoñToñ se dahaktī zindagī pī kar
maiñ pyāsā aur pyāsā aur pyāsā ho sā jaatā huuñ",jaan-nisar-akhtar
"tujhe bāñhoñ meñ bhar lene kī ḳhvāhish yuuñ ubhartī hai
ki maiñ apnī nazar meñ aap rusvā ho sā jaatā huuñ",jaan-nisar-akhtar
"ranj-o-ġham māñge hai andoh-o-balā māñge hai
dil vo mujrim hai ki ḳhud apnī sazā māñge hai",jaan-nisar-akhtar
"chup hai har zaḳhm-e-gulū chup hai shahīdoñ kā lahū
dast-e-qātil hai jo mehnat kā sila māñge hai",jaan-nisar-akhtar
"tū bhī ik daulat-e-nāyāb hai par kyā kahiye
zindagī aur bhī kuchh tere sivā māñge hai",jaan-nisar-akhtar
"khoī khoī ye nigāheñ ye ḳhamīda palkeñ
haath uThā.e koī jis tarah duā māñge hai",jaan-nisar-akhtar
"raas ab aa.egī ashkoñ kī na aahoñ kī fazā
aaj kā pyaar na.ī āb-o-havā māñge hai",jaan-nisar-akhtar
"bāñsurī kā koī naġhma na sahī chīḳh sahī
har sukūt-e-shab-e-ġham koī sadā māñge hai",jaan-nisar-akhtar
"laakh munkir sahī par zauq-e-parastish merā
aaj bhī koī sanam koī ḳhudā māñge hai",jaan-nisar-akhtar
"saañs vaise hī zamāne kī rukī jaatī hai
vo badan aur bhī kuchh tañg qabā māñge hai",jaan-nisar-akhtar
"dil har ik haal se begāna huā jaatā hai
ab tavajjoh na taġhāful na adā māñge hai",jaan-nisar-akhtar
"sau chāñd bhī chamkeñge to kyā baat banegī
tum aa.e to is raat kī auqāt banegī",jaan-nisar-akhtar
"un se yahī kah aa.eñ ki ab ham na mileñge
āḳhir koī taqrīb-e-mulāqāt banegī",jaan-nisar-akhtar
"ai nāvak-e-ġham dil meñ hai ik buuñd lahū kī
kuchh aur to kyā ham se mudārāt banegī",jaan-nisar-akhtar
"ye ham se na hogā ki kisī ek ko chāheñ
ai ishq hamārī na tire saat banegī",jaan-nisar-akhtar
"ye kyā hai ki baḌhte chalo baḌhte chalo aage
jab baiTh ke socheñge to kuchh baat banegī",jaan-nisar-akhtar
"sub.h ke dard ko rātoñ kī jalan ko bhūleñ
kis ke ghar jaa.eñ ki is va.ada-shikan ko bhūleñ",jaan-nisar-akhtar
"aaj tak choT dabā.e nahīñ dabtī dil kī
kis tarah us sanam-e-sañg-badan ko bhūleñ",jaan-nisar-akhtar
"ab sivā is ke mudāvā-e-ġham-e-dil kyā hai
itnī pī jaa.eñ ki har rañj-o-mehan ko bhūleñ",jaan-nisar-akhtar
"aur tahzīb-e-ġham-e-ishq nibhā deñ kuchh din
āḳhirī vaqt meñ kyā apne chalan ko bhūleñ",jaan-nisar-akhtar
"tamām umr azāboñ kā silsila to rahā
ye kam nahīñ hameñ jiine kā hausla to rahā",jaan-nisar-akhtar
"guzar hī aa.e kisī tarah tere dīvāne
qadam qadam pe koī saḳht marhala to rahā",jaan-nisar-akhtar
"chalo na ishq hī jiitā na aql haar sakī
tamām vaqt maze kā muqābla to rahā",jaan-nisar-akhtar
"maiñ terī zaat meñ gum ho sakā na tū mujh meñ
bahut qarīb the ham phir bhī fāsla to rahā",jaan-nisar-akhtar
"ye aur baat ki har chheḌ lā-ubālī thī
tirī nazar kā diloñ se mo.āmla to rahā",jaan-nisar-akhtar
"tulū-e-sub.h hai nazreñ uThā ke dekh zarā
shikast-e-zulmat-e-shab muskurā ke dekh zarā",jaan-nisar-akhtar
"ġham-e-bahār o ġham-e-yār hī nahīñ sab kuchh
ġham-e-jahāñ se bhī dil ko lagā ke dekh zarā",jaan-nisar-akhtar
"bahār kaun sī sauġhāt le ke aa.ī hai
hamāre zaḳhm-e-tamannā tū aa ke dekh zarā",jaan-nisar-akhtar
"har ek samt se ik āftāb ubhregā
charāġh-e-dair-o-haram to bujhā ke dekh zarā",jaan-nisar-akhtar
"vajūd-e-ishq kī tārīḳh kā pata to chale
varaq ulaT ke tū arz o samā ke dekh zarā",jaan-nisar-akhtar
"mile to tū hī mile aur kuchh qubūl nahīñ
jahāñ meñ hausle ahl-e-vafā ke dekh zarā",jaan-nisar-akhtar
"tirī nazar se hai rishta mire girebāñ kā
kidhar hai merī taraf muskurā ke dekh zarā",jaan-nisar-akhtar
"tum pe kyā biit ga.ī kuchh to batāo yaaro
maiñ koī ġhair nahīñ huuñ ki chhupāo yaaro",jaan-nisar-akhtar
"in añdheroñ se nikalne kī koī raah karo
ḳhūn-e-dil se koī mish.al hī jalāo yaaro",jaan-nisar-akhtar
"ek bhī ḳhvāb na ho jin meñ vo āñkheñ kyā haiñ
ik na ik ḳhvāb to āñkhoñ meñ basāo yaaro",jaan-nisar-akhtar
"bojh duniyā kā uThā.ūñgā akelā kab tak
ho sake tum se to kuchh haath baTāo yaaro",jaan-nisar-akhtar
"zindagī yuuñ to na bāñhoñ meñ chalī aa.egī
ġham-e-daurāñ ke zarā naaz uThāo yaaro",jaan-nisar-akhtar
"umr-bhar qatl huā huuñ maiñ tumhārī ḳhātir
āḳhirī vaqt to suulī na chaḌhāo yaaro",jaan-nisar-akhtar
"aur kuchh der tumheñ dekh ke jī luuñ Thahro
merī bālīñ se abhī uTh ke na jaao yaaro",jaan-nisar-akhtar
"tumhāre jashn ko jashn-e-farozāñ ham nahīñ kahte
lahū kī garm būñdoñ ko charāġhāñ ham nahīñ kahte",jaan-nisar-akhtar
"agar had se guzar jaa.e davā to ban nahīñ jaatā
kisī bhī dard ko duniyā kā darmāñ ham nahīñ kahte",jaan-nisar-akhtar
"nazar kī intihā koī na dil kī intihā koī
kisī bhī husn ko husn-e-farāvāñ ham nahīñ kahte",jaan-nisar-akhtar
"kisī āshiq ke shāne par bikhar jaa.e to kyā kahnā
magar is zulf ko zulf-e-pareshāñ ham nahīñ kahte",jaan-nisar-akhtar
"na bū-e-gul mahaktī hai na shāḳh-e-gul lachaktī hai
abhī apne gulistāñ ko gulistāñ ham nahīñ kahte",jaan-nisar-akhtar
"bahāroñ se junūñ ko har tarah nisbat sahī lekin
shaguft-e-gul ko āshiq kā garebāñ ham nahīñ kahte",jaan-nisar-akhtar
"hazāroñ saal biite haiñ hazāroñ saal bīteñge
badal jā.egī kal taqdīr-e-insāñ ham nahīñ kahte",jaan-nisar-akhtar
"tū is qadar mujhe apne qarīb lagtā hai
tujhe alag se jo sochūñ ajiib lagtā hai",jaan-nisar-akhtar
"jise na husn se matlab na ishq se sarokār
vo shaḳhs mujh ko bahut bad-nasīb lagtā hai",jaan-nisar-akhtar
"hudūd-e-zāt se bāhar nikal ke dekh zarā
na koī ġhair na koī raqīb lagtā hai",jaan-nisar-akhtar
"ye dostī ye marāsim ye chāhateñ ye ḳhulūs
kabhī kabhī mujhe sab kuchh ajiib lagtā hai",jaan-nisar-akhtar
"ufuq pe duur chamaktā huā koī taarā
mujhe charāġh-e-dayār-e-habīb lagtā hai",jaan-nisar-akhtar
"ufuq agarche pighaltā dikhā.ī paḌtā hai
mujhe to duur saverā dikhā.ī paḌtā hai",jaan-nisar-akhtar
"hamāre shahr meñ be-chehra log baste haiñ
kabhī kabhī koī chehra dikhā.ī paḌtā hai",jaan-nisar-akhtar
"chalo ki apnī mohabbat sabhī ko baañT aa.eñ
har ek pyaar kā bhūkā dikhā.ī paḌtā hai",jaan-nisar-akhtar
"jo apnī zaat se ik anjuman kahā jaa.e
vo shaḳhs tak mujhe tanhā dikhā.ī paḌtā hai",jaan-nisar-akhtar
"na koī ḳhvāb na koī ḳhalish na koī ḳhumār
ye aadmī to adhūrā dikhā.ī paḌtā hai",jaan-nisar-akhtar
"lachak rahī haiñ shuāoñ kī sīḌhiyāñ paiham
falak se koī utartā dikhā.ī paḌtā hai",jaan-nisar-akhtar
"chamaktī ret pe ye ġhusl-e-āftāb tirā
badan tamām sunahrā dikhā.ī paḌtā hai",jaan-nisar-akhtar
"vo ham se aaj bhī dāman-kashāñ chale hai miyāñ
kisī pe zor hamārā kahāñ chale hai miyāñ",jaan-nisar-akhtar
"jahāñ bhī thak ke koī kārvāñ Thahartā hai
vahīñ se ek nayā kārvāñ chale hai miyāñ",jaan-nisar-akhtar
"jo ek samt gumāñ hai to ek samt yaqīñ
ye zindagī to yūñhī darmiyāñ chale hai miyāñ",jaan-nisar-akhtar
"badalte rahte haiñ bas naam aur to kyā hai
hazāroñ saal se ik dāstāñ chale hai miyāñ",jaan-nisar-akhtar
"har ik qadam hai na.ī āzmā.ishoñ kā hujūm
tamām umr koī imtihāñ chale hai miyāñ",jaan-nisar-akhtar
"vahīñ pe ghūmte rahnā to koī baat nahīñ
zamīñ chale hai to aage kahāñ chale hai miyāñ",jaan-nisar-akhtar
"vo ek lamha-e-hairat ki lafz saath na deñ
nahīñ chale hai na aise meñ haañ chale hai miyāñ",jaan-nisar-akhtar
"vo log hī har daur meñ mahbūb rahe haiñ
jo ishq meñ tālib nahīñ matlūb rahe haiñ",jaan-nisar-akhtar
"tūfān kī āvāz to aatī nahīñ lekin
lagtā hai safīne se kahīñ Duub rahe haiñ",jaan-nisar-akhtar
"un ko na pukāro ġham-e-daurāñ ke laqab se
jo dard kisī naam se mansūb rahe haiñ",jaan-nisar-akhtar
"ham bhī tirī sūrat ke parastār haiñ lekin
kuchh aur bhī chehre hameñ marġhūb rahe haiñ",jaan-nisar-akhtar
"alfāz meñ iz.hār-e-mohabbat ke tarīqe
ḳhud ishq kī nazroñ meñ bhī māyūb rahe haiñ",jaan-nisar-akhtar
"is ahd-e-basīrat meñ bhī naqqād hamāre
har ek baḌe naam se mar.ūb rahe haiñ",jaan-nisar-akhtar
"itnā bhī na ghabrāo na.ī tarz-e-adā se
har daur meñ badle hue uslūb rahe haiñ",jaan-nisar-akhtar
"zamīñ hogī kisī qātil kā dāmāñ ham na kahte the
akārat jā.egā ḳhūn-e-shahīdāñ ham na kahte the",jaan-nisar-akhtar
"ilāj-e-chāk-e-pairāhan huā to is tarah hogā
siyā jā.egā kāñToñ se garebāñ ham na kahte the",jaan-nisar-akhtar
"tarāne kuchh diye lafzoñ meñ ḳhud ko qaid kar leñge
ajab andāz se phailegā zindāñ ham na kahte the",jaan-nisar-akhtar
"koī itnā na hogā laash bhī le jā ke dafnā de
inhīñ saḌkoñ pe mar jā.egā insāñ ham na kahte the",jaan-nisar-akhtar
"nazar lipTī hai sholoñ meñ lahū taptā hai āñkhoñ meñ
uThā hī chāhtā hai koī tūfāñ ham na kahte the",jaan-nisar-akhtar
"chhalakte jaam meñ bhīgī huī āñkheñ utar aa.iiñ
satā.egī kisī din yād-e-yārāñ ham na kahte the",jaan-nisar-akhtar
"na.ī tahzīb kaise lucknow ko raas aa.egī
ujaḌ jā.egā ye shahr-e-ġhazālāñ ham na kahte the",jaan-nisar-akhtar
"zarā sī baat pe har rasm toḌ aayā thā
dil-e-tabāh ne bhī kyā mizāj paayā thā",jaan-nisar-akhtar
"guzar gayā hai koī lamha-e-sharar kī tarah
abhī to maiñ use pahchān bhī na paayā thā",jaan-nisar-akhtar
"muaaf kar na sakī merī zindagī mujh ko
vo ek lamha ki maiñ tujh se tañg aayā thā",jaan-nisar-akhtar
"shagufta phuul simaT kar kalī bane jaise
kuchh is kamāl se tū ne badan churāyā thā",jaan-nisar-akhtar
"patā nahīñ ki mire ba.ad un pe kyā guzrī
maiñ chand ḳhvāb zamāne meñ chhoḌ aayā thā",jaan-nisar-akhtar
"zindagī tujh ko bhulāyā hai bahut din ham ne
vaqt ḳhvāboñ meñ gañvāyā hai bahut din ham ne",jaan-nisar-akhtar
"ab ye nekī bhī hameñ jurm nazar aatī hai
sab ke aiboñ ko chhupāyā hai bahut din ham ne",jaan-nisar-akhtar
"tum bhī is dil ko dukhā lo to koī baat nahīñ
apnā dil aap dukhāyā hai bahut din ham ne",jaan-nisar-akhtar
"muddatoñ tark-e-tamannā pe lahū royā hai
ishq kā qarz chukāyā hai bahut din ham ne",jaan-nisar-akhtar
"kyā patā ho bhī sake is kī talāfī ki nahīñ
shā.erī tujh ko gañvāyā hai bahut din ham ne",jaan-nisar-akhtar
"zindagī ye to nahīñ tujh ko sañvārā hī na ho
kuchh na kuchh ham ne tirā qarz utārā hī na ho",jaan-nisar-akhtar
"dil ko chhū jaatī hai yuuñ raat kī āvāz kabhī
chauñk uThtā huuñ kahīñ tū ne pukārā hī na ho",jaan-nisar-akhtar
"kabhī palkoñ pe chamaktī hai jo ashkoñ kī lakīr
sochtā huuñ tire āñchal kā kinārā hī na ho",jaan-nisar-akhtar
"zindagī ek ḳhalish de ke na rah jā mujh ko
dard vo de jo kisī tarah gavārā hī na ho",jaan-nisar-akhtar
"sharm aatī hai ki us shahr meñ ham haiñ ki jahāñ
na mile bhiik to lākhoñ kā guzārā hī na ho",jaan-nisar-akhtar
"zulfeñ siina naaf kamar
ek nadī meñ kitne bhañvar",jaan-nisar-akhtar
"sadiyoñ sadiyoñ merā safar
manzil manzil rāhguzar",jaan-nisar-akhtar
"kitnā mushkil kitnā kaThin
jiine se jiine kā hunar",jaan-nisar-akhtar
"gaañv meñ aa kar shahr base
gaañv bichāre jaa.eñ kidhar",jaan-nisar-akhtar
"phūñkne vaale sochā bhī
phailegī ye aag kidhar",jaan-nisar-akhtar
"laakh tarah se naam tirā
baiThā likkhūñ kāġhaz par",jaan-nisar-akhtar
"chhoTe chhoTe zehn ke log
ham se un kī baat na kar",jaan-nisar-akhtar
"peT pe patthar bāñdh na le
haath meñ sajte haiñ patthar",jaan-nisar-akhtar
"raat ke pīchhe raat chale
ḳhvāb huā har ḳhvāb-e-sahar",jaan-nisar-akhtar
"shab bhar to āvāra phire
lauT chaleñ ab apne ghar",jaan-nisar-akhtar
"aadmī vaqt par gayā hogā
vaqt pahle guzar gayā hogā",jaun-eliya
"vo hamārī taraf na dekh ke bhī
koī ehsān dhar gayā hogā",jaun-eliya
"ḳhud se māyūs ho ke baiThā huuñ
aaj har shaḳhs mar gayā hogā",jaun-eliya
"shaam tere dayār meñ āḳhir
koī to apne ghar gayā hogā",jaun-eliya
"marham-e-hijr thā ajab iksīr
ab to har zaḳhm bhar gayā hogā",jaun-eliya
"aaj lab-e-guhar-fishāñ aap ne vā nahīñ kiyā
tazkira-e-ḳhajista-e-āb-o-havā nahīñ kiyā",jaun-eliya
"kaise kaheñ ki tujh ko bhī ham se hai vāsta koī
tū ne to ham se aaj tak koī gila nahīñ kiyā",jaun-eliya
"jaane tirī nahīñ ke saath kitne hī jabr the ki the
maiñ ne tire lihāz meñ terā kahā nahīñ kiyā",jaun-eliya
"mujh ko ye hosh hī na thā tū mire bāzuoñ meñ hai
ya.anī tujhe abhī talak maiñ ne rihā nahīñ kiyā",jaun-eliya
"tū bhī kisī ke baab meñ ahd-shikan ho ġhāliban
maiñ ne bhī ek shaḳhs kā qarz adā nahīñ kiyā",jaun-eliya
"haañ vo nigāh-e-nāz bhī ab nahīñ mājrā-talab
ham ne bhī ab kī fasl meñ shor bapā nahīñ kiyā",jaun-eliya
"āḳhirī baar aah kar lī hai
maiñ ne ḳhud se nibāh kar lī hai",jaun-eliya
"apne sar ik balā to lenī thī
maiñ ne vo zulf apne sar lī hai",jaun-eliya
"din bhalā kis tarah guzāroge
vasl kī shab bhī ab guzar lī hai",jaun-eliya
"jāñ-nisāroñ pe vaar kyā karnā
maiñ ne bas haath meñ sipar lī hai",jaun-eliya
"jo bhī māñgo udhār dūñgā maiñ
us galī meñ dukān kar lī hai",jaun-eliya
"merā kashkol kab se ḳhālī thā
maiñ ne is meñ sharāb bhar lī hai",jaun-eliya
"aur to kuchh nahīñ kiyā maiñ ne
apnī hālat tabāh kar lī hai",jaun-eliya
"shaiḳh aayā thā mohtasib ko liye
maiñ ne bhī un kī vo ḳhabar lī hai",jaun-eliya
"aap apnā ġhubār the ham to
yaad the yādgār the ham to",jaun-eliya
"pardagī ham se kyuuñ rakhā parda
tere hī parda-dār the ham to",jaun-eliya
"vaqt kī dhuup meñ tumhāre liye
shajar-e-sāya-dār the ham to",jaun-eliya
"uḌe jaate haiñ dhuul ke mānind
āñdhiyoñ par savār the ham to",jaun-eliya
"ham ne kyuuñ ḳhud pe e.atibār kiyā
saḳht be-e'tibār the ham to",jaun-eliya
"sharm hai apnī baar baarī kī
be-sabab baar baar the ham to",jaun-eliya
"kyuuñ hameñ kar diyā gayā majbūr
ḳhud hī be-iḳhtiyār the ham to",jaun-eliya
"tum ne kaise bhulā diyā ham ko
tum se hī musta.ār the ham to",jaun-eliya
"ḳhush na aayā hameñ jiye jaanā
lamhe lamhe pe baar the ham to",jaun-eliya
"sah bhī lete hamāre ta.anoñ ko
jān-e-man jāñ-nisār the ham to",jaun-eliya
"ḳhud ko daurān-e-hāl meñ apne
be-tarah nāgavār the ham to",jaun-eliya
"tum ne ham ko bhī kar diyā barbād
nādir-e-rozgār the ham to",jaun-eliya
"ham ko yāroñ ne yaad bhī na rakhā
'jaun' yāroñ ke yaar the ham to",jaun-eliya
"ab kisī se mirā hisāb nahīñ
merī āñkhoñ meñ koī ḳhvāb nahīñ",jaun-eliya
"ḳhuun ke ghūñT pī rahā huuñ maiñ
ye mirā ḳhuun hai sharāb nahīñ",jaun-eliya
"maiñ sharābī huuñ merī aas na chhīn
tū mirī aas hai sarāb nahīñ",jaun-eliya
"noch pheñke laboñ se maiñ ne savāl
tāqat-e-shoḳhī-e-javāb nahīñ",jaun-eliya
"ab to punjab bhī nahīñ punjab
aur ḳhud jaisā ab do-āb nahīñ",jaun-eliya
"ġham abad kā nahīñ hai aan kā hai
aur is kā koī hisāb nahīñ",jaun-eliya
"būdash ik rū hai ek rū ya.anī
is kī fitrat meñ inqalāb nahīñ",jaun-eliya
"ab vo ghar ik vīrāna thā bas vīrāna zinda thā
sab āñkheñ dam toḌ chukī thiiñ aur maiñ tanhā zinda thā",jaun-eliya
"saarī galī sunsān paḌī thī bād-e-fanā ke pahre meñ
hijr ke dālān aur āñgan meñ bas ik saaya zinda thā",jaun-eliya
"vo jo kabūtar us mūkhe meñ rahte the kis des uḌe
ek kā naam navāzinda thā aur ik kā bāzinda thā",jaun-eliya
"vo dopahr apnī ruḳhsat kī aisā-vaisā dhokā thī
apne andar apnī laash uThā.e maiñ jhūTā zinda thā",jaun-eliya
"thiiñ vo ghar rāteñ bhī kahānī va.ade aur phir din ginnā
aanā thā jaane vaale ko jaane vaalā zinda thā",jaun-eliya
"dastak dene vaale bhī the dastak sunñe vaale bhī
thā ābād mohalla saarā har darvāza zinda thā",jaun-eliya
"piile pattoñ ko sah-pahr kī vahshat pursā detī thī
āñgan meñ ik auñdhe ghaḌe par bas ik kavvā zinda thā",jaun-eliya
"abhī farmān aayā hai vahāñ se
ki haT jā.ūñ maiñ apne darmiyāñ se",jaun-eliya
"yahāñ jo hai tanaffus hī meñ gum hai
parinde uḌ rahe haiñ shāḳh-e-jāñ se",jaun-eliya
"darīcha baaz hai yādoñ kā aur maiñ
havā suntā huuñ peḌoñ kī zabāñ se",jaun-eliya
"zamāna thā vo dil kī zindagī kā
tirī furqat ke din lā.ūñ kahāñ se",jaun-eliya
"thā ab tak ma.arka bāhar kā darpesh
abhī to ghar bhī jaanā hai yahāñ se",jaun-eliya
"fulāñ se thī ġhazal behtar fulāñ kī
fulāñ ke zaḳhm achchhe the fulāñ se",jaun-eliya
"ḳhabar kyā duuñ maiñ shahr-e-raftagāñ kī
koī lauTe bhī shahr-e-raftagāñ se",jaun-eliya
"yahī anjām kyā tujh ko havas thā
koī pūchhe to mīr-e-dāstāñ se",jaun-eliya
"abhī ik shor sā uThā hai kahīñ
koī ḳhāmosh ho gayā hai kahīñ",jaun-eliya
"hai kuchh aisā ki jaise ye sab kuchh
is se pahle bhī ho chukā hai kahīñ",jaun-eliya
"tujh ko kyā ho gayā ki chīzoñ ko
kahīñ rakhtā hai DhūñDhtā hai kahīñ",jaun-eliya
"jo yahāñ se kahīñ na jaatā thā
vo yahāñ se chalā gayā hai kahīñ",jaun-eliya
"aaj shamshān kī sī bū hai yahāñ
kyā koī jism jal rahā hai kahīñ",jaun-eliya
"ham kisī ke nahīñ jahāñ ke sivā
aisī vo ḳhaas baat kyā hai kahīñ",jaun-eliya
"tū mujhe DhūñD maiñ tujhe DhūñDūñ
koī ham meñ se rah gayā hai kahīñ",jaun-eliya
"kitnī vahshat hai darmiyān-e-hujūm
jis ko dekho gayā huā hai kahīñ",jaun-eliya
"maiñ to ab shahr meñ kahīñ bhī nahīñ
kyā mirā naam bhī likhā hai kahīñ",jaun-eliya
"isī kamre se koī ho ke vidā.a
isī kamre meñ chhup gayā hai kahīñ",jaun-eliya
"mil ke har shaḳhs se huā mahsūs
mujh se ye shaḳhs mil chukā hai kahīñ",jaun-eliya
"ai subah maiñ ab kahāñ rahā huuñ
ḳhvāboñ hī meñ sarf ho chukā huuñ",jaun-eliya
"sab mere baġhair mutma.in hoñ
maiñ sab ke baġhair jī rahā huuñ",jaun-eliya
"kyā hai jo badal ga.ī hai duniyā
maiñ bhī to bahut badal gayā huuñ",jaun-eliya
"go apne hazār naam rakh luuñ
par apne sivā maiñ aur kyā huuñ",jaun-eliya
"maiñ jurm kā e'tirāf kar ke
kuchh aur hai jo chhupā gayā huuñ",jaun-eliya
"maiñ aur faqat usī kī ḳhvāhish
aḳhlāq meñ jhuuT boltā huuñ",jaun-eliya
"ik shaḳhs jo mujh se vaqt le kar
aaj aa na sakā to ḳhush huā huuñ",jaun-eliya
"har shaḳhs se be-niyāz ho jā
phir sab se ye kah ki maiñ ḳhudā huuñ",jaun-eliya
"charke to tujhe diye haiñ maiñ ne
par ḳhuun bhī maiñ hī thūktā huuñ",jaun-eliya
"royā huuñ to apne dostoñ meñ
par tujh se to hañs ke hī milā huuñ",jaun-eliya
"ai shaḳhs maiñ terī justujū se
bezār nahīñ huuñ thak gayā huuñ",jaun-eliya
"maiñ sham-e-sahar kā naġhma-gar thā
ab thak ke karāhne lagā huuñ",jaun-eliya
"kal par hī rakho vafā kī bāteñ
maiñ aaj bahut bojhā huā huuñ",jaun-eliya
"koī bhī nahīñ hai mujh se nādim
bas tai ye huā ki maiñ burā huuñ",jaun-eliya
"aish-e-ummīd hī se ḳhatra hai
dil ko ab dil-dahī se ḳhatra hai",jaun-eliya
"hai kuchh aisā ki us kī jalvat meñ
hameñ apnī kamī se ḳhatra hai",jaun-eliya
"jis ke āġhosh kā huuñ dīvāna
us ke āġhosh hī se ḳhatra hai",jaun-eliya
"yaad kī dhuup to hai roz kī baat
haañ mujhe chāñdnī se ḳhatra hai",jaun-eliya
"hai ajab kuchh mo.āmla darpesh
aql ko āgahī se ḳhatra hai",jaun-eliya
"shahr-e-ġhaddār jaan le ki tujhe
ek amrohvī se ḳhatra hai",jaun-eliya
"hai ajab taur hālat-e-girya
ki mizha ko namī se ḳhatra hai",jaun-eliya
"haal ḳhush lucknow kā dillī kā
bas unheñ 'mus.hafī' se ḳhatra hai",jaun-eliya
"āsmānoñ meñ hai ḳhudā tanhā
aur har aadmī se ḳhatra hai",jaun-eliya
"maiñ kahūñ kis tarah ye baat us se
tujh ko jānam mujhī se ḳhatra hai",jaun-eliya
"aaj bhī ai kanār-e-bān mujhe
terī ik sāñvlī se ḳhatra hai",jaun-eliya
"un laboñ kā lahū na pī jā.ūñ
apnī tishna-labī se ḳhatra hai",jaun-eliya
"'jaun' hī to hai 'jaun' ke darpai
'mīr' ko 'mīr' hī se ḳhatra hai",jaun-eliya
"ab nahīñ koī baat ḳhatre kī
ab sabhī ko sabhī se ḳhatra hai",jaun-eliya
"apnā ḳhāka lagtā huuñ
ek tamāshā lagtā huuñ",jaun-eliya
"ā.īnoñ ko zañg lagā
ab maiñ kaisā lagtā huuñ",jaun-eliya
"ab maiñ koī shaḳhs nahīñ
us kā saayā lagtā huuñ",jaun-eliya
"saare rishte tishna haiñ
kyā maiñ dariyā lagtā huuñ",jaun-eliya
"us se gale mil kar ḳhud ko
tanhā tanhā lagtā huuñ",jaun-eliya
"ḳhud ko maiñ sab āñkhoñ meñ
dhundlā dhundlā lagtā huuñ",jaun-eliya
"maiñ har lamha is ghar se
jaane vaalā lagtā huuñ",jaun-eliya
"kyā hue vo sab log ki maiñ
suunā suunā lagtā huuñ",jaun-eliya
"maslahat is meñ kyā hai merī
TuuTā phūTā lagtā huuñ",jaun-eliya
"kyā tum ko is haal meñ bhī
maiñ duniyā kā lagtā huuñ",jaun-eliya
"kab kā rogī huuñ vaise
shahr-e-masīhā lagtā huuñ",jaun-eliya
"merā taalū tar kar do
sach-much pyāsā lagtā huuñ",jaun-eliya
"mujh se kamā lo kuchh paise
zinda murda lagtā huuñ",jaun-eliya
"maiñ ne sahe haiñ makr apne
ab bechāra lagtā huuñ",jaun-eliya
"apne sab yaar kaam kar rahe haiñ
aur ham haiñ ki naam kar rahe haiñ",jaun-eliya
"teġh-bāzī kā shauq apnī jagah
aap to qatl-e-ām kar rahe haiñ",jaun-eliya
"dād-o-tahsīn kā ye shor hai kyuuñ
ham to ḳhud se kalām kar rahe haiñ",jaun-eliya
"ham haiñ masrūf-e-intizām magar
jaane kyā intizām kar rahe haiñ",jaun-eliya
"hai vo bechārgī kā haal ki ham
har kisī ko salām kar rahe haiñ",jaun-eliya
"ek qattāla chāhiye ham ko
ham ye e.alān-e-ām kar rahe haiñ",jaun-eliya
"kyā bhalā sāġhar-e-sifāl ki ham
nāf-pyāle ko jaam kar rahe haiñ",jaun-eliya
"ham to aa.e the arz-e-matlab ko
aur vo ehtirām kar rahe haiñ",jaun-eliya
"na uThe aah kā dhuāñ bhī ki vo
kū-e-dil meñ ḳhirām kar rahe haiñ",jaun-eliya
"us ke hoñToñ pe rakh ke hoñT apne
baat hī ham tamām kar rahe haiñ",jaun-eliya
"ham ajab haiñ ki us ke kūche meñ
be-sabab dhūm-dhām kar rahe haiñ",jaun-eliya
"baḌā ehsān ham farmā rahe haiñ
ki un ke ḳhat unheñ lauTā rahe haiñ",jaun-eliya
"nahīñ tark-e-mohabbat par vo raazī
qayāmat hai ki ham samjhā rahe haiñ",jaun-eliya
"yaqīñ kā rāsta tai karne vaale
bahut tezī se vāpas aa rahe haiñ",jaun-eliya
"ye mat bhūlo ki ye lamhāt ham ko
bichhaḌne ke liye milvā rahe haiñ",jaun-eliya
"ta.ajjub hai ki ishq-o-āshiqī se
abhī kuchh log dhokā khā rahe haiñ",jaun-eliya
"tumheñ chāheñge jab chhin jāogī tum
abhī ham tum ko arzāñ pā rahe haiñ",jaun-eliya
"kisī sūrat unheñ nafrat ho ham se
ham apne aib ḳhud ginvā rahe haiñ",jaun-eliya
"vo pāgal mast hai apnī vafā meñ
mirī āñkhoñ meñ aañsū aa rahe haiñ",jaun-eliya
"dalīloñ se use qaa.il kiyā thā
dalīleñ de ke ab pachhtā rahe haiñ",jaun-eliya
"tirī bāñhoñ se hijrat karne vaale
na.e māhaul meñ ghabrā rahe haiñ",jaun-eliya
"ye jazb-e-ishq hai yā jazba-e-raham
tire aañsū mujhe rulvā rahe haiñ",jaun-eliya
"ajab kuchh rabt hai tum se ki tum ko
ham apnā jaan kar Thukrā rahe haiñ",jaun-eliya
"vafā kī yādgāreñ tak na hoñgī
mirī jaañ bas koī din jā rahe haiñ",jaun-eliya
"bahut dil ko kushāda kar liyā kyā
zamāne bhar se va.ada kar liyā kyā",jaun-eliya
"to kyā sach-much judā.ī mujh se kar lī
to ḳhud apne ko aadhā kar liyā kyā",jaun-eliya
"hunar-mandī se apnī dil kā safha
mirī jaañ tum ne saada kar liyā kyā",jaun-eliya
"jo yaksar jaan hai us ke badan se
kaho kuchh istifāda kar liyā kyā",jaun-eliya
"bahut katrā rahe ho muġhbachoñ se
gunāh-e-tark-e-bāda kar liyā kyā",jaun-eliya
"yahāñ ke log kab ke jā chuke haiñ
safar jāda-ba-jāda kar liyā kyā",jaun-eliya
"uThāyā ik qadam tū ne na us tak
bahut apne ko māñda kar liyā kyā",jaun-eliya
"tum apnī kaj-kulāhī haar baiThīñ
badan ko be-libāda kar liyā kyā",jaun-eliya
"bahut nazdīk aatī jā rahī ho
bichhaḌne kā irāda kar liyā kyā",jaun-eliya
"be-dilī kyā yūñhī din guzar jā.eñge
sirf zinda rahe ham to mar jā.eñge",jaun-eliya
"raqs hai rañg par rañg ham-raqs haiñ
sab bichhaḌ jā.eñge sab bikhar jā.eñge",jaun-eliya
"ye ḳharābātiyān-e-ḳhirad-bāḳhta
sub.h hote hī sab kaam par jā.eñge",jaun-eliya
"kitnī dilkash ho tum kitnā dil-jū huuñ maiñ
kyā sitam hai ki ham log mar jā.eñge",jaun-eliya
"hai ġhanīmat ki asrār-e-hastī se ham
be-ḳhabar aa.e haiñ be-ḳhabar jā.eñge",jaun-eliya
"be-qarārī sī be-qarārī hai
vasl hai aur firāq taarī hai",jaun-eliya
"jo guzārī na jā sakī ham se
ham ne vo zindagī guzārī hai",jaun-eliya
"nighare kyā hue ki logoñ par
apnā saaya bhī ab to bhārī hai",jaun-eliya
"bin tumhāre kabhī nahīñ aa.ī
kyā mirī niiñd bhī tumhārī hai",jaun-eliya
"aap meñ kaise aa.uuñ maiñ tujh bin
saañs jo chal rahī hai aarī hai",jaun-eliya
"us se kahiyo ki dil kī galiyoñ meñ
raat din terī intizārī hai",jaun-eliya
"hijr ho yā visāl ho kuchh ho
ham haiñ aur us kī yādgārī hai",jaun-eliya
"ik mahak samt-e-dil se aa.ī thī
maiñ ye samjhā tirī savārī hai",jaun-eliya
"hādsoñ kā hisāb hai apnā
varna har aan sab kī baarī hai",jaun-eliya
"ḳhush rahe tū ki zindagī apnī
umr bhar kī umīd-vārī hai",jaun-eliya
"chalo bād-e-bahārī jā rahī hai
piyā-jī kī savārī jā rahī hai",jaun-eliya
"shumāl-e-jāvedān-e-sabz-e-jāñ se
tamannā kī amārī jā rahī hai",jaun-eliya
"fuġhāñ ai dushman-e-dār-e-dil-o-jāñ
mirī hālat sudhārī jā rahī hai",jaun-eliya
"hai pahlū meñ Take kī ik hasīna
tirī furqat guzārī jā rahī hai",jaun-eliya
"jo in rozoñ mirā ġham hai vo ye hai
ki ġham se burdbārī jā rahī hai",jaun-eliya
"hai siine meñ ajab ik hashr barpā
ki dil se be-qarārī jā rahī hai",jaun-eliya
"maiñ paiham haar kar ye sochtā huuñ
vo kyā shai hai jo haarī jā rahī hai",jaun-eliya
"dil us ke rū-ba-rū hai aur gum-sum
koī arzī guzārī jā rahī hai",jaun-eliya
"vo sayyad bachcha ho aur shaiḳh ke saath
miyāñ izzat hamārī jā rahī hai",jaun-eliya
"hai barpā har galī meñ shor-e-naġhma
mirī fariyād maarī jā rahī hai",jaun-eliya
"vo yaad ab ho rahī hai dil se ruḳhsat
miyāñ pyāroñ kī pyārī jā rahī hai",jaun-eliya
"dareġhā terī nazdīkī miyāñ-jān
tirī duurī pe vaarī jā rahī hai",jaun-eliya
"bahut bad-hāl haiñ bastī tire log
to phir tū kyuuñ sañvārī jā rahī hai",jaun-eliya
"tirī marham-nigāhī ai masīhā
ḳharāsh-e-dil pe vaarī jā rahī hai",jaun-eliya
"ḳharābe meñ ajab thā shor barpā
diloñ se intizārī jā rahī hai",jaun-eliya
"dil jo hai aag lagā duuñ us ko
aur phir ḳhud hī havā duuñ us ko",jaun-eliya
"jo bhī hai us ko gañvā baiThā hai
maiñ bhalā kaise gañvā duuñ us ko",jaun-eliya
"tujh gumāñ par jo imārat kī thī
sochtā huuñ ki maiñ Dhā duuñ us ko",jaun-eliya
"jism meñ aag lagā duuñ us ke
aur phir ḳhud hī bujhā duuñ us ko",jaun-eliya
"hijr kī nazr to denī hai use
sochtā huuñ ki bhulā duuñ us ko",jaun-eliya
"jo nahīñ hai mire dil kī duniyā
kyuuñ na maiñ 'jaun' miTā duuñ us ko",jaun-eliya
"dil kī taklīf kam nahīñ karte
ab koī shikva ham nahīñ karte",jaun-eliya
"jān-e-jāñ tujh ko ab tirī ḳhātir
yaad ham koī dam nahīñ karte",jaun-eliya
"dūsrī haar kī havas hai so ham
sar-e-taslīm ḳham nahīñ karte",jaun-eliya
"vo bhī paḌhtā nahīñ hai ab dil se
ham bhī naale ko nam nahīñ karte",jaun-eliya
"jurm meñ ham kamī kareñ bhī to kyuuñ
tum sazā bhī to kam nahīñ karte",jaun-eliya
"dil ne vafā ke naam par kār-e-vafā nahīñ kiyā
ḳhud ko halāk kar liyā ḳhud ko fidā nahīñ kiyā",jaun-eliya
"ḳhīra-sarān-e-shauq kā koī nahīñ hai jumba-dār
shahr meñ is giroh ne kis ko ḳhafā nahīñ kiyā",jaun-eliya
"jo bhī ho tum pe mo'tariz us ko yahī javāb do
aap bahut sharīf haiñ aap ne kyā nahīñ kiyā",jaun-eliya
"nisbat ilm hai bahut hākim-e-vaqt ko aziiz
us ne to kār-e-jahl bhī be-ulamā nahīñ kiyā",jaun-eliya
"jis ko bhī shaiḳh o shaah ne hukm-e-ḳhudā diyā qarār
ham ne nahīñ kyā vo kaam haañ ba-ḳhudā nahīñ kiyā",jaun-eliya
"ek hī muzhda sub.h laatī hai
dhuup āñgan meñ phail jaatī hai",jaun-eliya
"rañg-e-mausam hai aur bād-e-sabā
shahr kūchoñ meñ ḳhaak uḌātī hai",jaun-eliya
"farsh par kāġhaz uḌte phirte haiñ
mez par gard jamtī jaatī hai",jaun-eliya
"sochtā huuñ ki us kī yaad āḳhir
ab kise raat bhar jagātī hai",jaun-eliya
"maiñ bhī izn-e-navā-garī chāhūñ
be-dilī bhī to lab hilātī hai",jaun-eliya
"so ga.e peḌ jaag uThī ḳhushbū
zindagī ḳhvāb kyuuñ dikhātī hai",jaun-eliya
"us sarāpā vafā kī furqat meñ
ḳhvāhish-e-ġhair kyuuñ satātī hai",jaun-eliya
"aap apne se ham-suḳhan rahnā
ham-nashīñ saañs phuul jaatī hai",jaun-eliya
"kyā sitam hai ki ab tirī sūrat
ġhaur karne pe yaad aatī hai",jaun-eliya
"kaun is ghar kī dekh-bhāl kare
roz ik chiiz TuuT jaatī hai",jaun-eliya
"gaahe gaahe bas ab yahī ho kyā
tum se mil kar bahut ḳhushī ho kyā",jaun-eliya
"mil rahī ho baḌe tapāk ke saath
mujh ko yaksar bhulā chukī ho kyā",jaun-eliya
"yaad haiñ ab bhī apne ḳhvāb tumheñ
mujh se mil kar udaas bhī ho kyā",jaun-eliya
"bas mujhe yūñhī ik ḳhayāl aayā
sochtī ho to sochtī ho kyā",jaun-eliya
"ab mirī koī zindagī hī nahīñ
ab bhī tum merī zindagī ho kyā",jaun-eliya
"kyā kahā ishq jāvedānī hai!
āḳhirī baar mil rahī ho kyā",jaun-eliya
"haañ fazā yaañ kī soī soī sī hai
to bahut tez raushnī ho kyā",jaun-eliya
"mere sab tanz be-asar hī rahe
tum bahut duur jā chukī ho kyā",jaun-eliya
"dil meñ ab soz-e-intizār nahīñ
sham-e-ummīd bujh ga.ī ho kyā",jaun-eliya
"is samundar pe tishna-kām huuñ maiñ
baan tum ab bhī bah rahī ho kyā",jaun-eliya
"ghar se ham ghar talak ga.e hoñge
apne hī aap tak ga.e hoñge",jaun-eliya
"ham jo ab aadmī haiñ pahle kabhī
jaam hoñge chhalak ga.e hoñge",jaun-eliya
"vo bhī ab ham se thak gayā hogā
ham bhī ab us se thak ga.e hoñge",jaun-eliya
"shab jo ham se huā muaaf karo
nahīñ pī thī bahak ga.e hoñge",jaun-eliya
"kitne hī log hirs-e-shohrat meñ
daar par ḳhud laTak ga.e hoñge",jaun-eliya
"shukr hai is nigāh-e-kam kā miyāñ
pahle hī ham khaTak ga.e hoñge",jaun-eliya
"ham to apnī talāsh meñ akasr
az samā-tā-samak ga.e hoñge",jaun-eliya
"us kā lashkar jahāñ-tahāñ ya.anī
ham bhī bas be-kumak ga.e hoñge",jaun-eliya
"'jaun' allāh aur ye aalam
biich meñ ham aTak ga.e hoñge",jaun-eliya
"hālat-e-hāl ke sabab hālat-e-hāl hī ga.ī
shauq meñ kuchh nahīñ gayā shauq kī zindagī ga.ī",jaun-eliya
"terā firāq jān-e-jāñ aish thā kyā mire liye
ya.anī tire firāq meñ ḳhuub sharāb pī ga.ī",jaun-eliya
"tere visāl ke liye apne kamāl ke liye
hālat-e-dil ki thī ḳharāb aur ḳharāb kī ga.ī",jaun-eliya
"us kī umīd-e-nāz kā ham se ye maan thā ki aap
umr guzār dījiye umr guzār dī ga.ī",jaun-eliya
"ek hī hādsa to hai aur vo ye ki aaj tak
baat nahīñ kahī ga.ī baat nahīñ sunī ga.ī",jaun-eliya
"ba.ad bhī tere jān-e-jāñ dil meñ rahā ajab samāñ
yaad rahī tirī yahāñ phir tirī yaad bhī ga.ī",jaun-eliya
"us ke badan ko dī numūd ham ne suḳhan meñ aur phir
us ke badan ke vāste ek qabā bhī sī ga.ī",jaun-eliya
"mīnā-ba-mīnā mai-ba-mai jām-ba-jām jam-ba-jam
nāf-piyāle kī tire yaad ajab sahī ga.ī",jaun-eliya
"kahnī hai mujh ko ek baat aap se ya.anī aap se
aap ke shahr-e-vasl meñ lazzat-e-hijr bhī ga.ī",jaun-eliya
"sehn-e-ḳhayāl-e-yār meñ kī na basar shab-e-firāq
jab se vo chāñdnā gayā jab se vo chāñdnī ga.ī",jaun-eliya
"ham jī rahe haiñ koī bahāna kiye baġhair
us ke baġhair us kī tamannā kiye baġhair",jaun-eliya
"ambār us kā parda-e-hurmat banā miyāñ
dīvār tak nahīñ girī pardā kiye baġhair",jaun-eliya
"yārāñ vo jo hai merā masīhā-e-jān-o-dil
be-had aziiz hai mujhe achchhā kiye baġhair",jaun-eliya
"maiñ bistar-e-ḳhayāl pe leTā huuñ us ke paas
sub.h-e-azal se koī taqāzā kiye baġhair",jaun-eliya
"us kā hai jo bhī kuchh hai mirā aur maiñ magar
vo mujh ko chāhiye koī saudā kiye baġhair",jaun-eliya
"ye zindagī jo hai use ma.anā bhī chāhiye
va.ada hameñ qubūl hai iifā kiye baġhair",jaun-eliya
"ai qātiloñ ke shahr bas itnī hī arz hai
maiñ huuñ na qatl koī tamāshā kiye baġhair",jaun-eliya
"murshid ke jhuuT kī to sazā be-hisāb hai
tum chhoḌiyo na shahr ko sahrā kiye baġhair",jaun-eliya
"un āñganoñ meñ kitnā sukūn o surūr thā
ārā.ish-e-nazar tirī parvā kiye baġhair",jaun-eliya
"yārāñ ḳhushā ye roz o shab-e-dil ki ab hameñ
sab kuchh hai ḳhush-gavār gavārā kiye baġhair",jaun-eliya
"girya-kunāñ kī fard meñ apnā nahīñ hai naam
ham girya-kun azal ke haiñ girya kiye baġhair",jaun-eliya
"āḳhir haiñ kaun log jo baḳhshe hī jā.eñge
tārīḳh ke harām se tauba kiye baġhair",jaun-eliya
"vo sunnī bachcha kaun thā jis kī jafā ne 'jaun'
shii.ā banā diyā hameñ shii.ā kiye baġhair",jaun-eliya
"ab tum kabhī na aaoge ya.anī kabhī kabhī
ruḳhsat karo mujhe koī va.ada kiye baġhair",jaun-eliya
"ham to jaise vahāñ ke the hī nahīñ
be-amāñ the amaañ ke the hī nahīñ",jaun-eliya
"ham ki haiñ terī dāstāñ yaksar
ham tirī dāstāñ ke the hī nahīñ",jaun-eliya
"un ko āñdhī meñ hī bikharnā thā
baal o par āshiyāñ ke the hī nahīñ",jaun-eliya
"ab hamārā makān kis kā hai
ham to apne makāñ ke the hī nahīñ",jaun-eliya
"ho tirī ḳhāk-e-āstāñ pe salām
ham tire āstāñ ke the hī nahīñ",jaun-eliya
"ham ne ranjish meñ ye nahīñ sochā
kuchh suḳhan to zabāñ ke the hī nahīñ",jaun-eliya
"dil ne Daalā thā darmiyāñ jin ko
log vo darmiyāñ ke the hī nahīñ",jaun-eliya
"us galī ne ye sun ke sabr kiyā
jaane vaale yahāñ ke the hī nahīñ",jaun-eliya
"har dhaḌkan haijānī thī har ḳhāmoshī tūfānī thī
phir bhī mohabbat sirf musalsal milne kī āsānī thī",jaun-eliya
"jis din us se baat huī thī us din bhī be-kaif thā maiñ
jis din us kā ḳhat aayā hai us din bhī vīrānī thī",jaun-eliya
"jab us ne mujh se ye kahā thā ishq rifāqat hī to nahīñ
tab maiñ ne har shaḳhs kī sūrat mushkil se pahchānī thī",jaun-eliya
"jis din vo milne aa.ī hai us din kī rūdād ye hai
us kā blouse nāranjī thā us kī saarī dhānī thī",jaun-eliya
"uljhan sī hone lagtī thī mujh ko akasr aur vo yuuñ
merā mizāj-e-ishq thā shahrī us kī vafā dahqānī thī",jaun-eliya
"ab to us ke baare meñ tum jo chāho vo kah Daalo
vo añgḌā.ī mere kamre tak to baḌī rūhānī thī",jaun-eliya
"naam pe ham qurbān the us ke lekin phir ye taur huā
us ko dekh ke ruk jaanā bhī sab se baḌī qurbānī thī",jaun-eliya
"mujh se bichhaḌ kar bhī vo laḌkī kitnī ḳhush ḳhush rahtī hai
us laḌkī ne mujh se bichhaḌ kar mar jaane kī Thānī thī",jaun-eliya
"ishq kī hālat kuchh bhī nahīñ thī baat baḌhāne kā fan thā
lamhe lā-fānī Thahre the qatroñ kī tuġhyānī thī",jaun-eliya
"jis ko ḳhud maiñ ne bhī apnī ruuh kā irfāñ samjhā thā
vo to shāyad mere pyāse hoñToñ kī shaitānī thī",jaun-eliya
"thā darbār-e-kalāñ bhī us kā naubat-ḳhāna us kā thā
thī mere dil kī jo raanī amrohe kī raanī thī",jaun-eliya
"īzā-dahī kī daad jo paatā rahā huuñ maiñ
har nāz-āfrīñ ko satātā rahā huuñ maiñ",jaun-eliya
"ai ḳhush-ḳhirām paañv ke chhāle to gin zarā
tujh ko kahāñ kahāñ na phirātā rahā huuñ maiñ",jaun-eliya
"ik husn-e-be-misāl kī tamsīl ke liye
parchhā.iyoñ pe rañg girātā rahā huuñ maiñ",jaun-eliya
"kyā mil gayā zamīr-e-hunar bech kar mujhe
itnā ki sirf kaam chalātā rahā huuñ maiñ",jaun-eliya
"rūhoñ ke parda-posh gunāhoñ se be-ḳhabar
jismoñ kī nekiyāñ hī ginātā rahā huuñ maiñ",jaun-eliya
"tujh ko ḳhabar nahīñ ki tirā karb dekh kar
akasr tirā mazāq uḌātā rahā huuñ maiñ",jaun-eliya
"shāyad mujhe kisī se mohabbat nahīñ huī
lekin yaqīn sab ko dilātā rahā huuñ maiñ",jaun-eliya
"ik satr bhī kabhī na likhī maiñ ne tere naam
pāgal tujhī ko yaad bhī aatā rahā huuñ maiñ",jaun-eliya
"jis din se e'timād meñ aayā tirā shabāb
us din se tujh pe zulm hī Dhātā rahā huuñ maiñ",jaun-eliya
"apnā misāliya mujhe ab tak na mil sakā
zarroñ ko āftāb banātā rahā huuñ maiñ",jaun-eliya
"bedār kar ke tere badan kī ḳhud-āgahī
tere badan kī umr ghaTātā rahā huuñ maiñ",jaun-eliya
"kal dopahar ajiib sī ik be-dilī rahī
bas tīliyāñ jalā ke bujhātā rahā huuñ maiñ",jaun-eliya
"ik hunar hai jo kar gayā huuñ maiñ
sab ke dil se utar gayā huuñ maiñ",jaun-eliya
"kaise apnī hañsī ko zabt karūñ
sun rahā huuñ ki ghar gayā huuñ maiñ",jaun-eliya
"kyā batā.ūñ ki mar nahīñ paatā
jīte-jī jab se mar gayā huuñ maiñ",jaun-eliya
"ab hai bas apnā sāmnā dar-pesh
har kisī se guzar gayā huuñ maiñ",jaun-eliya
"vahī nāz-o-adā vahī ġhamze
sar-ba-sar aap par gayā huuñ maiñ",jaun-eliya
"ajab ilzām huuñ zamāne kā
ki yahāñ sab ke sar gayā huuñ maiñ",jaun-eliya
"kabhī ḳhud tak pahuñch nahīñ paayā
jab ki vaañ umr bhar gayā huuñ maiñ",jaun-eliya
"tum se jānāñ milā huuñ jis din se
be-tarah ḳhud se Dar gayā huuñ maiñ",jaun-eliya
"kū-e-jānāñ meñ sog barpā hai
ki achānak sudhar gayā huuñ maiñ",jaun-eliya
"jī hī jī meñ vo jal rahī hogī
chāñdnī meñ Tahal rahī hogī",jaun-eliya
"chāñd ne taan lī hai chādar-e-abr
ab vo kapḌe badal rahī hogī",jaun-eliya
"so ga.ī hogī vo shafaq-andām
sabz qindīl jal rahī hogī",jaun-eliya
"surḳh aur sabz vādiyoñ kī taraf
vo mire saath chal rahī hogī",jaun-eliya
"chaḌhte chaḌhte kisī pahāḌī par
ab vo karvaT badal rahī hogī",jaun-eliya
"peḌ kī chhāl se ragaḌ khā kar
vo tane se phisal rahī hogī",jaun-eliya
"nīl-gūñ jhiil naaf tak pahne
sandalīñ jism mal rahī hogī",jaun-eliya
"ho ke vo ḳhvāb-e-aish se bedār
kitnī hī der shal rahī hogī",jaun-eliya
"jo huā 'jaun' vo huā bhī nahīñ
ya.anī jo kuchh bhī thā vo thā bhī nahīñ",jaun-eliya
"bas gayā jab vo shahr-e-dil meñ mire
phir maiñ is shahr meñ rahā bhī nahīñ",jaun-eliya
"ik ajab taur haal hai ki jo hai
ya.anī maiñ bhī nahīñ ḳhudā bhī nahīñ",jaun-eliya
"lamhoñ se ab muāmla kyā ho
dil pe ab kuchh guzar rahā bhī nahīñ",jaun-eliya
"jāniye maiñ chalā gayā huuñ kahāñ
maiñ to ḳhud se kahīñ gayā bhī nahīñ",jaun-eliya
"tū mire dil meñ aan ke bas jā
aur tū mere paas aa bhī nahīñ",jaun-eliya
"juz gumāñ aur thā hī kyā merā
faqat ik merā naam thā merā",jaun-eliya
"nik.hat-e-pairahan se us gul kī
silsila be-sabā rahā merā",jaun-eliya
"mujh ko ḳhvāhish hī DhūñDne kī na thī
mujh meñ khoyā rahā ḳhudā merā",jaun-eliya
"thuuk de ḳhuun jaan le vo agar
ālam-e-tark-e-mudda.ā merā",jaun-eliya
"jab tujhe merī chaah thī jānāñ
bas vahī vaqt thā kaḌā merā",jaun-eliya
"koī mujh tak pahuñch nahīñ paatā
itnā āsān hai patā merā",jaun-eliya
"aa chukā pesh vo muravvat se
ab chalūñ kaam ho chukā merā",jaun-eliya
"aaj maiñ ḳhud se ho gayā māyūs
aaj ik yaar mar gayā merā",jaun-eliya
"kaam kī baat maiñ ne kī hī nahīñ
ye mirā taur-e-zindagī hī nahīñ",jaun-eliya
"ai umiid ai umīd-e-nau-maidāñ
mujh se mayyat tirī uThī hī nahīñ",jaun-eliya
"maiñ jo thā us galī kā mast-e-ḳhirām
us galī meñ mirī chalī hī nahīñ",jaun-eliya
"ye sunā hai ki mere kuuch ke ba.ad
us kī ḳhushbū kahīñ basī hī nahīñ",jaun-eliya
"thī jo ik fāḳhta udaas udaas
sub.h vo shāḳh se uḌī hī nahīñ",jaun-eliya
"mujh meñ ab merā jī nahīñ lagtā
aur sitam ye ki merā jī hī nahīñ",jaun-eliya
"vo jo rahtī thī dil-mohalle meñ
phir vo laḌkī mujhe milī hī nahīñ",jaun-eliya
"jā.iye aur ḳhaak uḌā.iye aap
ab vo ghar kyā ki vo galī hī nahīñ",jaun-eliya
"haa.e vo shauq jo nahīñ thā kabhī
haa.e vo zindagī jo thī hī nahīñ",jaun-eliya
"ḳhuub hai shauq kā ye pahlū bhī
maiñ bhī barbād ho gayā tū bhī",jaun-eliya
"husn-e-maġhmūm tamkanat meñ tirī
farq aayā na yak-sar-e-mū bhī",jaun-eliya
"ye na sochā thā zer-e-sāya-e-zulf
ki bichhaḌ jā.egī ye ḳhush-bū bhī",jaun-eliya
"husn kahtā thā chheḌne vaale
chheḌnā hī to bas nahīñ chhū bhī",jaun-eliya
"haa.e vo us kā mauj-ḳhez badan
maiñ to pyāsā rahā lab-e-jū bhī",jaun-eliya
"yaad aate haiñ mo.ajize apne
aur us ke badan kā jaadū bhī",jaun-eliya
"yāsmīñ us kī ḳhaas mahram-e-rāz
yaad aayā karegī ab tū bhī",jaun-eliya
"yaad se us kī hai mirā parhez
ai sabā ab na aa.iyo tū bhī",jaun-eliya
"haiñ yahī 'jaun-elia' jo kabhī
saḳht maġhrūr bhī the bad-ḳhū bhī",jaun-eliya
"kis se iz.hār-e-mudda.ā kiije
aap milte nahīñ haiñ kyā kiije",jaun-eliya
"ho na paayā ye faisla ab tak
aap kiije to kyā kiyā kiije",jaun-eliya
"aap the jis ke chāra-gar vo javāñ
saḳht bīmār hai duā kiije",jaun-eliya
"ek hī fan to ham ne sīkhā hai
jis se miliye use ḳhafā kiije",jaun-eliya
"hai taqāzā mirī tabī.at kā
har kisī ko charāġh-pā kiije",jaun-eliya
"hai to baare ye ālam-e-asbāb
be-sabab chīḳhne lagā kiije",jaun-eliya
"aaj ham kyā gila kareñ us se
gila-e-tañgī-e-qabā kiije",jaun-eliya
"nutq haivān par garāñ hai abhī
guftugū kam se kam kiyā kiije",jaun-eliya
"hazrat-e-zulf-e-ġhāliya-afshāñ
naam apnā sabā sabā kiije",jaun-eliya
"zindagī kā ajab mo.āmla hai
ek lamhe meñ faisla kiije",jaun-eliya
"mujh ko aadat hai ruuTh jaane kī
aap mujh ko manā liyā kiije",jaun-eliya
"milte rahiye isī tapāk ke saath
bevafā.ī kī intihā kiije",jaun-eliya
"kohkan ko hai ḳhud-kushī ḳhvāhish
shāh-bāno se iltijā kiije",jaun-eliya
"mujh se kahtī thiiñ vo sharāb āñkheñ
aap vo zahar mat piyā kiije",jaun-eliya
"rañg har rañg meñ hai dād-talab
ḳhuun thūkūñ to vāh-vā kiije",jaun-eliya
"kitne aish se rahte hoñge kitne itrāte hoñge
jaane kaise log vo hoñge jo us ko bhāte hoñge",jaun-eliya
"shaam hue ḳhush-bāsh yahāñ ke mere paas aa jaate haiñ
mere bujhne kā nazzāra karne aa jaate hoñge",jaun-eliya
"vo jo na aane vaalā hai nā us se mujh ko matlab thā
aane vāloñ se kyā matlab aate haiñ aate hoñge",jaun-eliya
"us kī yaad kī bād-e-sabā meñ aur to kyā hotā hogā
yūñhī mere baal haiñ bikhre aur bikhar jaate hoñge",jaun-eliya
"yaaro kuchh to zikr karo tum us kī qayāmat bāñhoñ kā
vo jo simaTte hoñge un meñ vo to mar jaate hoñge",jaun-eliya
"merā saañs ukhaḌte hī sab bain kareñge ro.eñge
ya.anī mere ba.ad bhī ya.anī saañs liye jaate hoñge",jaun-eliya
"nayā ik rishta paidā kyuuñ kareñ ham
bichhaḌnā hai to jhagḌā kyuuñ kareñ ham",jaun-eliya
"ḳhamoshī se adā ho rasm-e-dūrī
koī hañgāma barpā kyuuñ kareñ ham",jaun-eliya
"ye kaafī hai ki ham dushman nahīñ haiñ
vafā-dārī kā da.avā kyuuñ kareñ ham",jaun-eliya
"vafā iḳhlās qurbānī mohabbat
ab in lafzoñ kā pīchhā kyuuñ kareñ ham",jaun-eliya
"hamārī hī tamannā kyuuñ karo tum
tumhārī hī tamannā kyuuñ kareñ ham",jaun-eliya
"kiyā thā ahd jab lamhoñ meñ ham ne
to saarī umr iifā kyuuñ kareñ ham",jaun-eliya
"nahīñ duniyā ko jab parvā hamārī
to phir duniyā kī parvā kyuuñ kareñ ham",jaun-eliya
"ye bastī hai musalmānoñ kī bastī
yahāñ kār-e-masīhā kyuuñ kareñ ham",jaun-eliya
"ruuh pyāsī kahāñ se aatī hai
ye udāsī kahāñ se aatī hai",jaun-eliya
"hai vo yak-sar supurdagī to bhalā
bad-havāsī kahāñ se aatī hai",jaun-eliya
"vo ham-āġhosh hai to phir dil meñ
nā-shanāsī kahāñ se aatī hai",jaun-eliya
"ek zindān-e-be-dilī aur shaam
ye sabā sī kahāñ se aatī hai",jaun-eliya
"tū hai pahlū meñ phir tirī ḳhushbū
ho ke baasī kahāñ se aatī hai",jaun-eliya
"dil hai shab-soḳhta sivā.e ummīd
tū nidā sī kahāñ se aatī hai",jaun-eliya
"maiñ huuñ tujh meñ aur aas huuñ terī
to nirāsī kahāñ se aatī hai",jaun-eliya
"saare rishte tabāh kar aayā
dil-e-barbād apne ghar aayā",jaun-eliya
"āḳhirash ḳhuun thūkne se miyāñ
baat meñ terī kyā asar aayā",jaun-eliya
"thā ḳhabar meñ ziyāñ dil o jaañ kā
har taraf se maiñ be-ḳhabar aayā",jaun-eliya
"ab yahāñ hosh meñ kabhī apne
nahīñ ā.ūñgā maiñ agar aayā",jaun-eliya
"maiñ rahā umr bhar judā ḳhud se
yaad maiñ ḳhud ko umr bhar aayā",jaun-eliya
"vo jo dil naam kā thā ek nafar
aaj maiñ is se bhī mukar aayā",jaun-eliya
"muddatoñ ba.ad ghar gayā thā maiñ
jaate hī maiñ vahāñ se Dar aayā",jaun-eliya
"sar hī ab phoḌiye nadāmat meñ
niiñd aane lagī hai furqat meñ",jaun-eliya
"haiñ dalīleñ tire ḳhilāf magar
sochtā huuñ tirī himāyat meñ",jaun-eliya
"ruuh ne ishq kā fareb diyā
jism ko jism kī adāvat meñ",jaun-eliya
"ab faqat ādatoñ kī varzish hai
ruuh shāmil nahīñ shikāyat meñ",jaun-eliya
"ishq ko darmiyāñ na laao ki maiñ
chīḳhtā huuñ badan kī usrat meñ",jaun-eliya
"ye kuchh āsān to nahīñ hai ki ham
rūThte ab bhī haiñ muravvat meñ",jaun-eliya
"vo jo ta.amīr hone vaalī thī
lag ga.ī aag us imārat meñ",jaun-eliya
"zindagī kis tarah basar hogī
dil nahīñ lag rahā mohabbat meñ",jaun-eliya
"hāsil-e-kun hai ye jahān-e-ḳharāb
yahī mumkin thā itnī ujlat meñ",jaun-eliya
"phir banāyā ḳhudā ne aadam ko
apnī sūrat pe aisī sūrat meñ",jaun-eliya
"aur phir aadmī ne ġhaur kiyā
chhipkilī kī latīf san.at meñ",jaun-eliya
"ai ḳhudā jo kahīñ nahīñ maujūd
kyā likhā hai hamārī qismat meñ",jaun-eliya
"sharmindagī hai ham ko bahut ham mile tumheñ
tum sar-ba-sar ḳhushī the magar ġham mile tumheñ",jaun-eliya
"maiñ apne aap meñ na milā is kā ġham nahīñ
ġham to ye hai ki tum bhī bahut kam mile tumheñ",jaun-eliya
"hai jo hamārā ek hisāb us hisāb se
aatī hai ham ko sharm ki paiham mile tumheñ",jaun-eliya
"tum ko jahān-e-shauq-o-tamannā meñ kyā milā
ham bhī mile to darham o barham mile tumheñ",jaun-eliya
"ab apne taur hī meñ nahīñ tum so kaash ki
ḳhud meñ ḳhud apnā taur koī dam mile tumheñ",jaun-eliya
"is shahr-e-hīla-jū meñ jo mahram mile mujhe
fariyād jān-e-jāñ vahī mahram mile tumheñ",jaun-eliya
"detā huuñ tum ko ḳhushki-e-mizhgāñ kī maiñ duā
matlab ye hai ki dāman-e-pur-nam mile tumheñ",jaun-eliya
"maiñ un meñ aaj tak kabhī paayā nahīñ gayā
jānāñ jo mere shauq ke aalam mile tumheñ",jaun-eliya
"tum ne hamāre dil meñ bahut din safar kiyā
sharminda haiñ ki us meñ bahut ḳham mile tumheñ",jaun-eliya
"yuuñ ho ki aur hī koī havvā mile mujhe
ho yuuñ ki aur hī koī aadam mile tumheñ",jaun-eliya
"siina dahak rahā ho to kyā chup rahe koī
kyuuñ chīḳh chīḳh kar na galā chhīl le koī",jaun-eliya
"sābit huā sukūn-e-dil-o-jāñ kahīñ nahīñ
rishtoñ meñ DhūñDhtā hai to DhūñDā kare koī",jaun-eliya
"tark-e-ta.alluqāt koī mas.ala nahīñ
ye to vo rāsta hai ki bas chal paḌe koī",jaun-eliya
"dīvār jāntā thā jise maiñ vo dhuul thī
ab mujh ko e'timād kī dāvat na de koī",jaun-eliya
"maiñ ḳhud ye chāhtā huuñ ki hālāt huuñ ḳharāb
mere ḳhilāf zahr ugaltā phire koī",jaun-eliya
"ai shaḳhs ab to mujh ko sabhī kuchh qubūl hai
ye bhī qubūl hai ki tujhe chhīn le koī",jaun-eliya
"haañ Thiik hai maiñ apnī anā kā marīz huuñ
āḳhir mire mizāj meñ kyuuñ daḳhl de koī",jaun-eliya
"ik shaḳhs kar rahā hai abhī tak vafā kā zikr
kaash us zabāñ-darāz kā muñh noch le koī",jaun-eliya
"tañg āġhosh meñ ābād karūñgā tujh ko
huuñ bahut shaad ki nāshād karūñgā tujh ko",jaun-eliya
"fikr-e-ījād meñ gum huuñ mujhe ġhāfil na samajh
apne andāz par ījād karūñgā tujh ko",jaun-eliya
"nashsha hai raah kī duurī kā ki hamrāh hai tū
jaane kis shahr meñ ābād karūñgā tujh ko",jaun-eliya
"merī bāñhoñ meñ bahakne kī sazā bhī sun le
ab bahut der meñ āzād karūñgā tujh ko",jaun-eliya
"maiñ ki rahtā huuñ ba-sad-nāz gurezāñ tujh se
tū na hogā to bahut yaad karūñgā tujh ko",jaun-eliya
"Thiik hai ḳhud ko ham badalte haiñ
shukriya mashvarat kā chalte haiñ",jaun-eliya
"ho rahā huuñ maiñ kis tarah barbād
dekhne vaale haath malte haiñ",jaun-eliya
"hai vo jaan ab har ek mahfil kī
ham bhī ab ghar se kam nikalte haiñ",jaun-eliya
"kyā takalluf kareñ ye kahne meñ
jo bhī ḳhush hai ham us se jalte haiñ",jaun-eliya
"hai use duur kā safar dar-pesh
ham sambhāle nahīñ sambhalte haiñ",jaun-eliya
"tum bano rañg tum bano ḳhushbū
ham to apne suḳhan meñ Dhalte haiñ",jaun-eliya
"maiñ usī tarah to bahaltā huuñ
aur sab jis tarah bahalte haiñ",jaun-eliya
"hai ajab faisle kā sahrā bhī
chal na paḌiye to paañv jalte haiñ",jaun-eliya
"tumhārā hijr manā luuñ agar ijāzat ho
maiñ dil kisī se lagā luuñ agar ijāzat ho",jaun-eliya
"tumhāre ba.ad bhalā kyā haiñ va.ada-o-paimāñ
bas apnā vaqt gañvā luuñ agar ijāzat ho",jaun-eliya
"tumhāre hijr kī shab-hā-e-kār meñ jānāñ
koī charāġh jalā luuñ agar ijāzat ho",jaun-eliya
"junūñ vahī hai vahī maiñ magar hai shahr nayā
yahāñ bhī shor machā luuñ agar ijāzat ho",jaun-eliya
"kise hai ḳhvāhish-e-marham-garī magar phir bhī
maiñ apne zaḳhm dikhā luuñ agar ijāzat ho",jaun-eliya
"tumhārī yaad meñ jiine kī aarzū hai abhī
kuchh apnā haal sambhālūñ agar ijāzat ho",jaun-eliya
"tū bhī chup hai maiñ bhī chup huuñ ye kaisī tanhā.ī hai
tere saath tirī yaad aa.ī kyā tū sach-much aa.ī hai",jaun-eliya
"shāyad vo din pahlā din thā palkeñ bojhal hone kā
mujh ko dekhte hī jab us kī añgḌā.ī sharmā.ī hai",jaun-eliya
"us din pahlī baar huā thā mujh ko rifāqat kā ehsās
jab us ke malbūs kī ḳhushbū ghar pahuñchāne aa.ī hai",jaun-eliya
"husn se arz-e-shauq na karnā husn ko zak pahuñchānā hai
ham ne arz-e-shauq na kar ke husn ko zak pahuñchā.ī hai",jaun-eliya
"ham ko aur to kuchh nahīñ sūjhā albatta us ke dil meñ
soz-e-raqābat paidā kar ke us kī niiñd uḌaa.ī hai",jaun-eliya
"ham donoñ mil kar bhī diloñ kī tanhā.ī meñ bhaTkeñge
pāgal kuchh to soch ye tū ne kaisī shakl banā.ī hai",jaun-eliya
"ishq-e-pechāñ kī sandal par jaane kis din bel chaḌhe
kyārī meñ paanī Thahrā hai dīvāroñ par kaa.ī hai",jaun-eliya
"husn ke jaane kitne chehre husn ke jaane kitne naam
ishq kā pesha husn-parastī ishq baḌā harjā.ī hai",jaun-eliya
"aaj bahut din ba.ad maiñ apne kamre tak aa niklā thā
juuñ hī darvāza kholā hai us kī ḳhushbū aa.ī hai",jaun-eliya
"ek to itnā habs hai phir maiñ sāñseñ roke baiThā huuñ
vīrānī ne jhāḌū de ke ghar meñ dhuul uḌaa.ī hai",jaun-eliya
"umr guzregī imtihān meñ kyā
daaġh hī deñge mujh ko daan meñ kyā",jaun-eliya
"merī har baat be-asar hī rahī
naqs hai kuchh mire bayān meñ kyā",jaun-eliya
"mujh ko to koī Toktā bhī nahīñ
yahī hotā hai ḳhāndān meñ kyā",jaun-eliya
"apnī mahrūmiyāñ chhupāte haiñ
ham ġharīboñ kī ān-bān meñ kyā",jaun-eliya
"ḳhud ko jaanā judā zamāne se
aa gayā thā mire gumān meñ kyā",jaun-eliya
"shaam hī se dukān-e-dīd hai band
nahīñ nuqsān tak dukān meñ kyā",jaun-eliya
"ai mire sub.h-o-shām-e-dil kī shafaq
tū nahātī hai ab bhī baan meñ kyā",jaun-eliya
"bolte kyuuñ nahīñ mire haq meñ
aable paḌ ga.e zabān meñ kyā",jaun-eliya
"ḳhāmushī kah rahī hai kaan meñ kyā
aa rahā hai mire gumān meñ kyā",jaun-eliya
"dil ki aate haiñ jis ko dhyān bahut
ḳhud bhī aatā hai apne dhyān meñ kyā",jaun-eliya
"vo mile to ye pūchhnā hai mujhe
ab bhī huuñ maiñ tirī amaan meñ kyā",jaun-eliya
"yuuñ jo taktā hai āsmān ko tū
koī rahtā hai āsmān meñ kyā",jaun-eliya
"hai nasīm-e-bahār gard-ālūd
ḳhaak uḌtī hai us makān meñ kyā",jaun-eliya
"ye mujhe chain kyuuñ nahīñ paḌtā
ek hī shaḳhs thā jahān meñ kyā",jaun-eliya
"us ke pahlū se lag ke chalte haiñ
ham kahīñ Tālne se Talte haiñ",jaun-eliya
"band hai mai-kadoñ ke darvāze
ham to bas yūñhī chal nikalte haiñ",jaun-eliya
"maiñ usī tarah to bahaltā huuñ
aur sab jis tarah bahalte haiñ",jaun-eliya
"vo hai jaan ab har ek mahfil kī
ham bhī ab ghar se kam nikalte haiñ",jaun-eliya
"kyā takalluf kareñ ye kahne meñ
jo bhī ḳhush hai ham us se jalte haiñ",jaun-eliya
"hai use duur kā safar dar-pesh
ham sambhāle nahīñ sambhalte haiñ",jaun-eliya
"shaam furqat kī lahlhā uThī
vo havā hai ki zaḳhm bharte haiñ",jaun-eliya
"hai ajab faisle kā sahrā bhī
chal na paḌiye to paañv jalte haiñ",jaun-eliya
"ho rahā huuñ maiñ kis tarah barbād
dekhne vaale haath malte haiñ",jaun-eliya
"tum bano rañg tum bano ḳhushbū
ham to apne suḳhan meñ Dhalte haiñ",jaun-eliya
"zabt kar ke hañsī ko bhuul gayā
maiñ to us zaḳhm hī ko bhuul gayā",jaun-eliya
"zāt-dar-zāt ham-safar rah kar
ajnabī ajnabī ko bhuul gayā",jaun-eliya
"sub.h tak vaj.h-e-jāñ-kanī thī jo baat
maiñ use shaam hī ko bhuul gayā",jaun-eliya
"ahd-e-vābastagī guzār ke maiñ
vaj.h-e-vābastagī ko bhuul gayā",jaun-eliya
"sab dalīleñ to mujh ko yaad rahīñ
bahs kyā thī usī ko bhuul gayā",jaun-eliya
"kyuuñ na ho naaz is zehānat par
ek maiñ har kisī ko bhuul gayā",jaun-eliya
"sab se pur-amn vāqi.a ye hai
aadmī aadmī ko bhuul gayā",jaun-eliya
"qahqaha mārte hī dīvāna
har ġham-e-zindagī ko bhuul gayā",jaun-eliya
"ḳhvāb-hā-ḳhvāb jis ko chāhā thā
rañg-hā-rañg usī ko bhuul gayā",jaun-eliya
"kyā qayāmat huī agar ik shaḳhs
apnī ḳhush-qismatī ko bhuul gayā",jaun-eliya
"soch kar us kī ḳhalvat-anjumanī
vaañ maiñ apnī kamī ko bhuul gayā",jaun-eliya
"sab bure mujh ko yaad rahte haiñ
jo bhalā thā usī ko bhuul gayā",jaun-eliya
"un se va.ada to kar liyā lekin
apnī kam-fursatī ko bhuul gayā",jaun-eliya
"bastiyo ab to rāsta de do
ab to maiñ us galī ko bhuul gayā",jaun-eliya
"us ne goyā mujhī ko yaad rakhā
maiñ bhī goyā usī ko bhuul gayā",jaun-eliya
"ya.anī tum vo ho vāqa.ī? had hai
maiñ to sach-much sabhī ko bhuul gayā",jaun-eliya
"āḳhirī but ḳhudā na kyuuñ Thahre
but-shikan but-garī ko bhuul gayā",jaun-eliya
"ab to har baat yaad rahtī hai
ġhāliban maiñ kisī ko bhuul gayā",jaun-eliya
"us kī ḳhushiyoñ se jalne vaalā 'jaun'
apnī īzā-dahī ko bhuul gayā",jaun-eliya
"zindagī kyā hai ik kahānī hai
ye kahānī nahīñ sunānī hai",jaun-eliya
"hai ḳhudā bhī ajiib ya.anī jo
na zamīnī na āsmānī hai",jaun-eliya
"hai mire shauq-e-vasl ko ye gila
us kā pahlū sarā-e-fānī hai",jaun-eliya
"apnī tāmīr-e-jān-o-dil ke liye
apnī buniyād ham ko Dhānī hai",jaun-eliya
"ye hai lamhoñ kā ek shahr-e-azal
yaañ kī har baat nā-gahānī hai",jaun-eliya
"chaliye ai jān-e-shām aaj tumheñ
sham.a ik qabr par jalānī hai",jaun-eliya
"rañg kī apnī baat hai varna
āḳhirash ḳhuun bhī to paanī hai",jaun-eliya
"ik abas kā vajūd hai jis se
zindagī ko murād paanī hai",jaun-eliya
"shaam hai aur sahn meñ dil ke
ik ajab huzn-e-āsmānī hai",jaun-eliya
"aaj maiñ ne apnā phir saudā kiyā
aur phir maiñ duur se dekhā kiyā",javed-akhtar
"zindagī-bhar mere kaam aa.e usuul
ek ik kar ke unheñ bechā kiyā",javed-akhtar
"bañdh ga.ī thī dil meñ kuchh ummīd sī
ḳhair tum ne jo kiyā achchhā kiyā",javed-akhtar
"kuchh kamī apnī vafāoñ meñ bhī thī
tum se kyā kahte ki tum ne kyā kiyā",javed-akhtar
"kyā batā.ūñ kaun thā jis ne mujhe
is bharī duniyā meñ hai tanhā kiyā",javed-akhtar
"abhī zamīr meñ thoḌī sī jaan baaqī hai
abhī hamārā koī imtihān baaqī hai",javed-akhtar
"hamāre ghar ko to ujḌe hue zamāna huā
magar sunā hai abhī vo makān baaqī hai",javed-akhtar
"hamārī un se jo thī guftugū vo ḳhatm huī
magar sukūt sā kuchh darmiyān baaqī hai",javed-akhtar
"hamāre zehn kī bastī meñ aag aisī lagī
ki jo thā ḳhaak huā ik dukān baaqī hai",javed-akhtar
"vo zaḳhm bhar gayā arsa huā magar ab tak
zarā sā dard zarā sā nishān baaqī hai",javed-akhtar
"zarā sī baat jo phailī to dāstān banī
vo baat ḳhatm huī dāstān baaqī hai",javed-akhtar
"ab aayā tiir chalāne kā fan to kyā aayā
hamāre haath meñ ḳhālī kamān baaqī hai",javed-akhtar
"ba-zāhir kyā hai jo hāsil nahīñ hai
magar ye to mirī manzil nahīñ hai",javed-akhtar
"ye tuuda ret kā hai beach dariyā
ye bah jā.egā ye sāhil nahīñ hai",javed-akhtar
"bahut āsān hai pahchān us kī
agar dukhtā nahīñ to dil nahīñ hai",javed-akhtar
"musāfir vo ajab hai kārvāñ meñ
ki jo hamrāh hai shāmil nahīñ hai",javed-akhtar
"bas ik maqtūl hī maqtūl kab hai
bas ik qātil hī to qātil nahīñ hai",javed-akhtar
"kabhī to raat ko tum raat kah do
ye kaam itnā bhī ab mushkil nahīñ hai",javed-akhtar
"bahāna DhūñDte rahte haiñ koī rone kā
hameñ ye shauq hai kyā āstīñ bhigone kā",javed-akhtar
"agar palak pe hai motī to ye nahīñ kaafī
hunar bhī chāhiye alfāz meñ pirone kā",javed-akhtar
"jo fasl ḳhvāb kī tayyār hai to ye jaano
ki vaqt aa gayā phir dard koī bone kā",javed-akhtar
"ye zindagī bhī ajab kārobār hai ki mujhe
ḳhushī hai paane kī koī na rañj khone kā",javed-akhtar
"hai paash paash magar phir bhī muskurātā hai
vo chehra jaise ho TuuTe hue khilaune kā",javed-akhtar
"dard apnātā hai parā.e kaun
kaun suntā hai aur sunā.e kaun",javed-akhtar
"kaun dohrā.e phir vahī bāteñ
ġham abhī soyā hai jagā.e kaun",javed-akhtar
"ab sukūñ hai to bhūlne meñ hai
lekin us shaḳhs ko bhulā.e kaun",javed-akhtar
"vo jo apne haiñ kyā vo apne haiñ
kaun dukh jhele āzmā.e kaun",javed-akhtar
"aaj phir dil hai kuchh udaas udaas
dekhiye aaj yaad aa.e kaun",javed-akhtar
"dard ke phuul bhī khilte haiñ bikhar jaate haiñ
zaḳhm kaise bhī hoñ kuchh roz meñ bhar jaate haiñ",javed-akhtar
"rāsta roke khaḌī hai yahī uljhan kab se
koī pūchhe to kaheñ kyā ki kidhar jaate haiñ",javed-akhtar
"chhat kī kaḌiyoñ se utarte haiñ mire ḳhvāb magar
merī dīvāroñ se Takrā ke bikhar jaate haiñ",javed-akhtar
"narm alfāz bhalī bāteñ mohazzab lahje
pahlī bārish hī meñ ye rañg utar jaate haiñ",javed-akhtar
"us darīche meñ bhī ab koī nahīñ aur ham bhī
sar jhukā.e hue chup-chāp guzar jaate haiñ",javed-akhtar
"dard kuchh din to mehmāñ Thahre
ham ba-zid haiñ ki mezbāñ Thahre",javed-akhtar
"sirf tanhā.ī sirf vīrānī
ye nazar jab uThe jahāñ Thahre",javed-akhtar
"kaun se zaḳhm par paḌāv kiyā
dard ke qāfile kahāñ Thahre",javed-akhtar
"kaise dil meñ ḳhushī basā luuñ maiñ
kaise muTThī meñ ye dhuāñ Thahre",javed-akhtar
"thī kahīñ maslahat kahīñ jur.at
ham kahīñ in ke darmiyāñ Thahre",javed-akhtar
"dast-bardār agar aap ġhazab se ho jaa.eñ
har sitam bhuul ke ham aap ke ab se ho jaa.eñ",javed-akhtar
"chaudhvīñ shab hai to khiḌkī ke girā do parde
kaun jaane ki vo nārāz hī shab se ho jaa.eñ",javed-akhtar
"ek ḳhushbū kī tarah phailte haiñ mahfil meñ
aise alfāz adā jo tire lab se ho jaa.eñ",javed-akhtar
"na koī ishq hai baaqī na koī parcham hai
log dīvāne bhalā kis ke sabab se ho jaa.eñ",javed-akhtar
"bāñdh lo haath ki phaileñ na kisī ke aage
sī lo ye lab ki kahīñ vo na talab se ho jaa.eñ",javed-akhtar
"baat to chheḌ mire dil koī qissa to sunā
kyā ajab un ke bhī jazbāt ajab se ho jaa.eñ",javed-akhtar
"dil kā har dard kho gayā jaise
maiñ to patthar kā ho gayā jaise",javed-akhtar
"daaġh baaqī nahīñ ki naqsh kahūñ
koī dīvār dho gayā jaise",javed-akhtar
"jāgtā zehn ġham kī dhuup meñ thā
chhāñv paate hī so gayā jaise",javed-akhtar
"dekhne vaalā thā kal us kā tapāk
phir se vo ġhair ho gayā jaise",javed-akhtar
"kuchh bichhaḌne ke bhī tarīqe haiñ
ḳhair jaane do jo gayā jaise",javed-akhtar
"dil meñ mahak rahe haiñ kisī aarzū ke phuul
palkoñ pe khilne vaale haiñ shāyad lahū ke phuul",javed-akhtar
"ab tak hai koī baat mujhe yaad harf harf
ab tak maiñ chun rahā huuñ kisī guftugū ke phuul",javed-akhtar
"kaliyāñ chaTak rahī thiiñ ki āvāz thī koī
ab tak samā.atoñ meñ haiñ ik ḳhush-gulū ke phuul",javed-akhtar
"mere lahū kā rañg hai har nok-e-ḳhār par
sahrā meñ har taraf haiñ mirī justujū ke phuul",javed-akhtar
"dīvāne kal jo log the phūloñ ke ishq meñ
ab un ke dāmanoñ meñ bhare haiñ rafū ke phuul",javed-akhtar
"dukh ke jañgal meñ phirte haiñ kab se maare maare log
jo hotā hai sah lete haiñ kaise haiñ bechāre log",javed-akhtar
"jīvan jīvan ham ne jag meñ khel yahī hote dekhā
dhīre dhīre jiitī duniyā dhīre dhīre haare log",javed-akhtar
"vaqt singhāsan par baiThā hai apne raag sunātā hai
sañgat dene ko paate haiñ sāñsoñ ke uktāre log",javed-akhtar
"nekī ik din kaam aatī hai ham ko kyā samjhāte ho
ham ne be-bas marte dekhe kaise pyāre pyāre log",javed-akhtar
"is nagrī meñ kyuuñ miltī hai roTī sapnoñ ke badle
jin kī nagrī hai vo jāneñ ham Thahre banjāre log",javed-akhtar
"ġham hote haiñ jahāñ zehānat hotī hai
duniyā meñ har shai kī qīmat hotī hai",javed-akhtar
"akasr vo kahte haiñ vo bas mere haiñ
akasr kyuuñ kahte haiñ hairat hotī hai",javed-akhtar
"tab ham donoñ vaqt churā kar laate the
ab milte haiñ jab bhī fursat hotī hai",javed-akhtar
"apnī mahbūba meñ apnī maañ dekheñ
bin maañ ke laḌkoñ kī fitrat hotī hai",javed-akhtar
"ik kashtī meñ ek qadam hī rakhte haiñ
kuchh logoñ kī aisī aadat hotī hai",javed-akhtar
"ham ne DhūñDeñ bhī to DhūñDeñ haiñ sahāre kaise
in sarāboñ pe koī umr guzāre kaise",javed-akhtar
"haath ko haath nahīñ sūjhe vo tārīkī thī
aa ga.e haath meñ kyā jaane sitāre kaise",javed-akhtar
"har taraf shor usī naam kā hai duniyā meñ
koī us ko jo pukāre to pukāre kaise",javed-akhtar
"dil bujhā jitne the armān sabhī ḳhaak hue
raakh meñ phir ye chamakte haiñ sharāre kaise",javed-akhtar
"na to dam letī hai tū aur na havā thamtī hai
zindagī zulf tirī koī sañvāre kaise",javed-akhtar
"ham to bachpan meñ bhī akele the
sirf dil kī galī meñ khele the",javed-akhtar
"ik taraf morche the palkoñ ke
ik taraf āñsuoñ ke rele the",javed-akhtar
"thiiñ sajī hasrateñ dukānoñ par
zindagī ke ajiib mele the",javed-akhtar
"ḳhud-kushī kyā dukhoñ kā hal bantī
maut ke apne sau jhamele the",javed-akhtar
"zehn o dil aaj bhūke marte haiñ
un dinoñ ham ne faaqe jhele the",javed-akhtar
"hamāre dil meñ ab talḳhī nahīñ hai
magar vo baat pahle sī nahīñ hai",javed-akhtar
"mujhe māyūs bhī kartī nahīñ hai
yahī aadat tirī achchhī nahīñ hai",javed-akhtar
"bahut se fā.ede haiñ maslahat meñ
magar dil kī to ye marzī nahīñ hai",javed-akhtar
"har ik kī dāstāñ sunte haiñ jaise
kabhī ham ne mohabbat kī nahīñ hai",javed-akhtar
"hai ik darvāze bin dīvār-e-duniyā
mafar ġham se yahāñ koī nahīñ hai",javed-akhtar
"hamāre shauq kī ye intihā thī
qadam rakkhā ki manzil rāstā thī",javed-akhtar
"bichhaḌ ke Daar se ban ban phirā vo
hiran ko apnī kastūrī sazā thī",javed-akhtar
"kabhī jo ḳhvāb thā vo pā liyā hai
magar jo kho ga.ī vo chiiz kyā thī",javed-akhtar
"maiñ bachpan meñ khilaune toḌtā thā
mire anjām kī vo ibtidā thī",javed-akhtar
"mohabbat mar ga.ī mujh ko bhī ġham hai
mire achchhe dinoñ kī āshnā thī",javed-akhtar
"jise chhū luuñ maiñ vo ho jaa.e sonā
tujhe dekhā to jaanā bad-duā thī",javed-akhtar
"marīz-e-ḳhvāb ko to ab shifā hai
magar duniyā baḌī kaḌvī davā thī",javed-akhtar
"jab ā.īna koī dekho ik ajnabī dekho
kahāñ pe laa.ī hai tum ko ye zindagī dekho",javed-akhtar
"mohabbatoñ meñ kahāñ apne vāste fursat
jise bhī chāhe vo chāhe mirī ḳhushī dekho",javed-akhtar
"jo ho sake to ziyāda hī chāhnā mujh ko
kabhī jo merī mohabbat meñ kuchh kamī dekho",javed-akhtar
"jo duur jaa.e to ġham hai jo paas aa.e to dard
na jaane kyā hai vo kambaḳht aadmī dekho",javed-akhtar
"ujālā to nahīñ kah sakte is ko ham lekin
zarā sī kam to huī hai ye tīrgī dekho",javed-akhtar
"jidhar jaate haiñ sab jaanā udhar achchhā nahīñ lagtā
mujhe pāmāl rastoñ kā safar achchhā nahīñ lagtā",javed-akhtar
"ġhalat bātoñ ko ḳhāmoshī se sunñā haamī bhar lenā
bahut haiñ fā.ede is meñ magar achchhā nahīñ lagtā",javed-akhtar
"mujhe dushman se bhī ḳhuddārī kī ummīd rahtī hai
kisī kā bhī ho sar qadmoñ meñ sar achchhā nahīñ lagtā",javed-akhtar
"bulandī par unheñ miTTī kī ḳhushbū tak nahīñ aatī
ye vo shāḳheñ haiñ jin ko ab shajar achchhā nahīñ lagtā",javed-akhtar
"ye kyuuñ baaqī rahe ātish-zano ye bhī jalā Daalo
ki sab be-ghar hoñ aur merā ho ghar achchhā nahīñ lagtā",javed-akhtar
"jiinā mushkil hai ki āsān zarā dekh to lo
log lagte haiñ pareshān zarā dekh to lo",javed-akhtar
"phir muqarrir koī sargarm sar-e-mimbar hai
kis ke hai qatl kā sāmān zarā dekh to lo",javed-akhtar
"ye nayā shahar to hai ḳhuub basāyā tum ne
kyuuñ purānā huā vīrān zarā dekh to lo",javed-akhtar
"in charāġhoñ ke tale aise añdhere kyuuñ hai
tum bhī rah jāoge hairān zarā dekh to lo",javed-akhtar
"tum ye kahte ho ki maiñ ġhair huuñ phir bhī shāyad
nikal aa.e koī pahchān zarā dekh to lo",javed-akhtar
"ye satā.ish kī tamannā ye sile kī parvāh
kahāñ laa.e haiñ ye armān zarā dekh to lo",javed-akhtar
"jism damaktā, zulf ghanerī, rañgīñ lab, āñkheñ jaadū
sañg-e-marmar, uudā bādal, surḳh shafaq, hairāñ aahū",javed-akhtar
"bhikshū-dānī, pyāsā pānī, dariyā sāgar, jal gāgar
gulshan ḳhushbū, koyal kūkū, mastī dārū, maiñ aur tū",javed-akhtar
"bāñbī nāgin, chhāyā āñgan, ghuñghrū chhan-chhan, aashā man
āñkheñ kājal, parbat bādal, vo zulfeñ aur ye baazū",javed-akhtar
"rāteñ mahkī, sāñseñ dahkī, nazreñ bahkī, rut lahkī
sapn salonā, prem khilaunā, phuul bichhaunā, vo pahlū",javed-akhtar
"tum se dūrī, ye majbūrī, zaḳhm-e-kārī, bedārī,
tanhā rāteñ, sapne kāteñ, ḳhud se bāteñ, merī ḳhū",javed-akhtar
"kabhī kabhī maiñ ye sochtā huuñ ki mujh ko terī talāsh kyuuñ hai
ki jab haiñ saare hī taar TuuTe to saaz meñ irti.āsh kyuuñ hai",javed-akhtar
"koī agar pūchhtā ye ham se batāte ham gar to kyā batāte
bhalā ho sab kā ki ye na pūchhā ki dil pe aisī ḳharāsh kyuuñ hai",javed-akhtar
"uThā ke hāthoñ se tum ne chhoḌā chalo na dānista tum ne toḌā
ab ulTā ham se to ye na pūchho ki shīsha ye paash paash kyuuñ hai",javed-akhtar
"ajab do-rāhe pe zindagī hai kabhī havas dil ko khīñchtī hai
kabhī ye sharmindagī hai dil meñ ki itnī fikr-e-ma.āsh kyuuñ hai",javed-akhtar
"na fikr koī na justujū hai na ḳhvāb koī na aarzū hai
ye shaḳhs to kab kā mar chukā hai to be-kafan phir ye laash kyuuñ hai",javed-akhtar
"kal jahāñ dīvār thī hai aaj ik dar dekhiye
kyā samā.ī thī bhalā dīvāne ke sar dekhiye",javed-akhtar
"pur-sukūñ lagtī hai kitnī jhiil ke paanī pe bat
pairoñ kī be-tābiyāñ paanī ke andar dekhiye",javed-akhtar
"chhoḌ kar jis ko ga.e the aap koī aur thā
ab maiñ koī aur huuñ vāpas to aa kar dekhiye",javed-akhtar
"zehn-e-insānī idhar āfāq kī vus.at udhar
ek manzar hai yahāñ andar ki bāhar dekhiye",javed-akhtar
"aql ye kahtī duniyā miltī hai bāzār meñ
dil magar ye kahtā hai kuchh aur behtar dekhiye",javed-akhtar
"khulā hai dar pa tirā intizār jaatā rahā
ḳhulūs to hai magar e'tibār jaatā rahā",javed-akhtar
"kisī kī aañkh meñ mastī to aaj bhī hai vahī
magar kabhī jo hameñ thā ḳhumār jaatā rahā",javed-akhtar
"kabhī jo siine meñ ik aag thī vo sard huī
kabhī nigāh meñ jo thā sharār jaatā rahā",javed-akhtar
"ajab sā chain thā ham ko ki jab the ham bechain
qarār aayā to jaise qarār jaatā rahā",javed-akhtar
"kabhī to merī bhī sunvā.ī hogī mahfil meñ
maiñ ye umiid liye baar baar jaatā rahā",javed-akhtar
"ḳhvāb ke gaañv meñ pale haiñ ham
paanī chhalnī meñ le chale haiñ ham",javed-akhtar
"chhāchh phūñkeñ ki apne bachpan meñ
duudh se kis tarah jale haiñ ham",javed-akhtar
"ḳhud haiñ apne safar kī dushvārī
apne pairoñ ke aable haiñ ham",javed-akhtar
"tū to mat kah hameñ burā duniyā
tū ne Dhālā hai aur Dhale haiñ ham",javed-akhtar
"kyuuñ haiñ kab tak haiñ kis kī ḳhātir haiñ
baḌe sanjīda mas.ale haiñ ham",javed-akhtar
"kin lafzoñ meñ itnī kaḌvī itnī kasīlī baat likhūñ
sher kī maiñ tahzīb banā huuñ yā apne hālāt likhūñ",javed-akhtar
"ġham nahīñ likkhūñ kyā maiñ ġham ko jashn likhūñ kyā mātam ko
jo dekhe haiñ maiñ ne janāze kyā un ko bārāt likhūñ",javed-akhtar
"kaise likhūñ maiñ chāñd ke qisse kaise likhūñ maiñ phuul kī baat
ret uḌaa.e garm havā to kaise maiñ barsāt likhūñ",javed-akhtar
"kis kis kī āñkhoñ meñ dekhe maiñ ne zahr bujhe ḳhanjar
ḳhud se bhī jo maiñ ne chhupā.e kaise vo sadmāt likhūñ",javed-akhtar
"taḳht kī ḳhvāhish luuT kī lālach kamzoroñ par zulm kā shauq
lekin un kā farmānā hai maiñ in ko jazbāt likhūñ",javed-akhtar
"qātil bhī maqtūl bhī donoñ naam ḳhudā kā lete the
koī ḳhudā hai to vo kahāñ thā merī kyā auqāt likhūñ",javed-akhtar
"apnī apnī tārīkī ko log ujālā kahte haiñ
tārīkī ke naam likhūñ to qaumeñ firqe zaat likhūñ",javed-akhtar
"jaane ye kaisā daur hai jis meñ jur.at bhī to mushkil hai
din ho agar to us ko likhūñ din raat agar ho raat likhūñ",javed-akhtar
"kis liye kiije bazm-ārā.ī
pur-sukūñ ho ga.ī hai tanhā.ī",javed-akhtar
"phir ḳhamoshī ne saaz chheḌā hai
phir ḳhayālāt ne lī añgḌā.ī",javed-akhtar
"yuuñ sukūñ-āshnā hue lamhe
buuñd meñ jaise aa.e gahrā.ī",javed-akhtar
"ik se ik vāqi.a huā lekin
na ga.ī tere ġham kī yaktā.ī",javed-akhtar
"koī shikva na ġham na koī yaad
baiThe baiThe bas aañkh bhar aa.ī",javed-akhtar
"Dhalkī shānoñ se har yaqīñ kī qabā
zindagī le rahī hai añgḌā.ī",javed-akhtar
"maiñ kab se kitnā huuñ tanhā tujhe patā bhī nahīñ
tirā to koī ḳhudā hai mirā ḳhudā bhī nahīñ",javed-akhtar
"kabhī ye lagtā hai ab ḳhatm ho gayā sab kuchh
kabhī ye lagtā hai ab tak to kuchh huā bhī nahīñ",javed-akhtar
"kabhī to baat kī us ne kabhī rahā ḳhāmosh
kabhī to hañs ke milā aur kabhī milā bhī nahīñ",javed-akhtar
"kabhī jo talḳh-kalāmī thī vo bhī ḳhatm huī
kabhī gila thā hameñ un se ab gila bhī nahīñ",javed-akhtar
"vo chīḳh ubhrī baḌī der gūñjī Duub ga.ī
har ek suntā thā lekin koī hilā bhī nahīñ",javed-akhtar
"maiñ ḳhud bhī sochtā huuñ ye kyā merā haal hai
jis kā javāb chāhiye vo kyā savāl hai",javed-akhtar
"ghar se chalā to dil ke sivā paas kuchh na thā
kyā mujh se kho gayā hai mujhe kyā malāl hai",javed-akhtar
"āsūdgī se dal ke sabhī daaġh dhul ga.e
lekin vo kaise jaa.e jo shīshe meñ baal hai",javed-akhtar
"be-dast-o-pā huuñ aaj to ilzām kis ko duuñ
kal maiñ ne hī bunā thā ye merā hī jaal hai",javed-akhtar
"phir koī ḳhvāb dekhūñ koī aarzū karūñ
ab ai dil-e-tabāh tirā kyā ḳhayāl hai",javed-akhtar
"maiñ pā sakā na kabhī is ḳhalish se chhuTkārā
vo mujh se jiit bhī saktā thā jaane kyuuñ haarā",javed-akhtar
"baras ke khul ga.e aañsū nithar ga.ī hai fazā
chamak rahā hai sar-e-shām dard kā taarā",javed-akhtar
"kisī kī aañkh se Tapkā thā ik amānat hai
mirī hathelī pe rakkhā huā ye añgārā",javed-akhtar
"jo par sameTe to ik shāḳh bhī nahīñ paa.ī
khule the par to mirā āsmān thā saarā",javed-akhtar
"vo saañp chhoḌ de Dasnā ye maiñ bhī kahtā huuñ
magar na chhoḌeñge log us ko gar na phunkārā",javed-akhtar
"mere dil meñ utar gayā sūraj
tīrgī meñ nikhar gayā sūraj",javed-akhtar
"dars de kar hameñ ujāle kā
ḳhud añdhere ke ghar gayā sūraj",javed-akhtar
"ham se va.ada thā ik savere kā
haa.e kaisā makr gayā sūraj",javed-akhtar
"chāñdnī aks chāñd ā.īna
ā.īne meñ sañvar gayā sūraj",javed-akhtar
"Dūbte vaqt zard thā utnā
log samjhe ki mar gayā sūraj",javed-akhtar
"misāl is kī kahāñ hai koī zamāne meñ
ki saare khone ke ġham paa.e ham ne paane meñ",javed-akhtar
"vo shakl pighlī to har shai meñ Dhal ga.ī jaise
ajiib baat huī hai use bhulāne meñ",javed-akhtar
"jo muntazir na milā vo to ham haiñ sharminda
ki ham ne der lagā dī palaT ke aane meñ",javed-akhtar
"latīf thā vo taḳhayyul se ḳhvāb se nāzuk
gañvā diyā use ham ne hī āzmāne meñ",javed-akhtar
"samajh liyā thā kabhī ik sarāb ko dariyā
par ik sukūn thā ham ko fareb khāne meñ",javed-akhtar
"jhukā daraḳht havā se to āñdhiyoñ ne kahā
ziyāda farq nahīñ jhukne TuuT jaane meñ",javed-akhtar
"mujh ko yaqīñ hai sach kahtī thiiñ jo bhī ammī kahtī thiiñ
jab mere bachpan ke din the chāñd meñ pariyāñ rahtī thiiñ",javed-akhtar
"ek ye din jab apnoñ ne bhī ham se naata toḌ liyā
ek vo din jab peḌ kī shāḳheñ bojh hamārā sahtī thiiñ",javed-akhtar
"ek ye din jab saarī saḌkeñ rūThī rūThī lagtī haiñ
ek vo din jab aao kheleñ saarī galiyāñ kahtī thiiñ",javed-akhtar
"ek ye din jab jaagī rāteñ dīvāroñ ko taktī haiñ
ek vo din jab shāmoñ kī bhī palkeñ bojhal rahtī thiiñ",javed-akhtar
"ek ye din jab zehn meñ saarī ayyārī kī bāteñ haiñ
ek vo din jab dil meñ bholī-bhālī bāteñ rahtī thiiñ",javed-akhtar
"ek ye din jab lākhoñ ġham aur kaal paḌā hai aañsū kā
ek vo din jab ek zarā sī baat pe nadiyāñ bahtī thiiñ",javed-akhtar
"ek ye ghar jis ghar meñ merā sāz-o-sāmāñ rahtā hai
ek vo ghar jis ghar meñ merī būḌhī naanī rahtī thiiñ",javed-akhtar
"na ḳhushī de to kuchh dilāsa de
dost jaise ho mujh ko bahlā de",javed-akhtar
"āgahī se milī hai tanhā.ī
aa mirī jaan mujh ko dhoka de",javed-akhtar
"ab to takmīl kī bhī shart nahīñ
zindagī ab to ik tamannā de",javed-akhtar
"ai safar itnā rā.egāñ to na jā
na ho manzil kahīñ to pahuñchā de",javed-akhtar
"tark karnā hai gar ta.alluq to
ḳhud na jā tū kisī se kahlā de",javed-akhtar
"nigal ga.e sab kī sab samundar zamīñ bachī ab kahīñ nahīñ hai
bachāte ham apnī jaan jis meñ vo kashtī bhī ab kahīñ nahīñ hai",javed-akhtar
"bahut dinoñ ba.ad paa.ī fursat to maiñ ne ḳhud ko palaT ke dekhā
magar maiñ pahchāntā thā jis ko vo aadmī ab kahīñ nahīñ hai",javed-akhtar
"guzar gayā vaqt dil pe likh kar na jaane kaisī ajiib bāteñ
varaq palaTtā huuñ maiñ jo dil ke to sādgī ab kahīñ nahīñ hai",javed-akhtar
"vo aag barsī hai dopahar meñ ki saare manzar jhulas ga.e haiñ
yahāñ savere jo tāzgī thī vo tāzgī ab kahīñ nahīñ hai",javed-akhtar
"tum apne qasboñ meñ jā ke dekho vahāñ bhī ab shahr hī base haiñ
ki DhūñDhte ho jo zindagī tum vo zindagī ab kahīñ nahīñ hai",javed-akhtar
"phirte haiñ kab se dar-ba-dar ab is nagar ab us nagar ik dūsre ke ham-safar maiñ aur mirī āvārgī
nā-āshnā har rah-guzar nā-mehrbāñ har ik nazar jaa.eñ to ab jaa.eñ kidhar maiñ aur mirī āvārgī",javed-akhtar
"ham bhī kabhī ābād the aise kahāñ barbād the be-fikr the āzād the masrūr the dil-shād the
vo chaal aisī chal gayā ham bujh ga.e dil jal gayā nikle jalā ke apnā ghar maiñ aur mirī āvārgī",javed-akhtar
"jiinā bahut āsān thā ik shaḳhs kā ehsān thā ham ko bhī ik armān thā jo ḳhvāb kā sāmān thā
ab ḳhvāb hai nai aarzū armān hai nai justujū yuuñ bhī chalo ḳhush haiñ magar maiñ aur mirī āvārgī",javed-akhtar
"vo māh-vash vo māh-rū vo māh-kām-e-hū-ba-hū thiiñ jis kī bāteñ kū-ba-kū us se ajab thī guftugū
phir yuuñ huā vo kho ga.ī to mujh ko zid sī ho ga.ī lā.eñge us ko DhūñD kar maiñ aur mirī āvārgī",javed-akhtar
"ye dil hī thā jo sah gayā vo baat aisī kah gayā kahne ko phir kyā rah gayā ashkoñ kā dariyā bah gayā
jab kah ke vo dilbar gayā tere liye maiñ mar gayā rote haiñ us ko raat bhar maiñ aur mirī āvārgī",javed-akhtar
"ab ġham uThā.eñ kis liye aañsū bahā.eñ kis liye ye dil jalā.eñ kis liye yuuñ jaañ gañvā.eñ kis liye
pesha na ho jis kā sitam DhūñDeñge ab aisā sanam hoñge kahīñ to kārgar maiñ aur mirī āvārgī",javed-akhtar
"āsār haiñ sab khoT ke imkān haiñ sab choT ke ghar band haiñ sab goT ke ab ḳhatm haiñ sab ToTke
qismat kā sab ye pher hai andher hai andher hai aise hue haiñ be-asar maiñ aur mirī āvārgī",javed-akhtar
"jab hamdam-o-hamrāz thā tab aur hī andāz thā ab soz hai tab saaz thā ab sharm hai tab naaz thā
ab mujh se ho to ho bhī kyā hai saath vo to vo bhī kyā ik be-hunar ik be-samar maiñ aur mirī āvārgī",javed-akhtar
"pyaas kī kaise laa.e taab koī
nahīñ dariyā to ho sarāb koī",javed-akhtar
"zaḳhm-e-dil meñ jahāñ mahaktā hai
isī kyārī meñ thā gulāb koī",javed-akhtar
"raat bajtī thī duur shahnā.ī
royā pī kar bahut sharāb koī",javed-akhtar
"dil ko ghere haiñ rozgār ke ġham
raddī meñ kho ga.ī kitāb koī",javed-akhtar
"kaun sā zaḳhm kis ne baḳhshā hai
is kā rakkhe kahāñ hisāb koī",javed-akhtar
"phir maiñ sunñe lagā huuñ is dil kī
aane vaalā hai phir azaab koī",javed-akhtar
"shab kī dahlīz par shafaq hai lahū
phir huā qatl āftāb koī",javed-akhtar
"saarī hairat hai mirī saarī adā us kī hai
be-gunāhī hai mirī aur sazā us kī hai",javed-akhtar
"mere alfāz meñ jo rañg hai vo us kā hai
mere ehsās meñ jo hai vo fazā us kī hai",javed-akhtar
"sher mere haiñ magar in meñ mohabbat us kī
phuul mere haiñ magar bād-e-sabā us kī hai",javed-akhtar
"ik mohabbat kī ye tasvīr hai do rañgoñ meñ
shauq sab merā hai aur saarī hayā us kī hai",javed-akhtar
"ham ne kyā us se mohabbat kī ijāzat lī thī
dil-shikan hī sahī par baat bajā us kī hai",javed-akhtar
"ek mere hī sivā sab ko pukāre hai koī
maiñ ne pahle hī kahā thā ye sadā us kī hai",javed-akhtar
"ḳhuun se sīñchī hai maiñ ne jo zamīñ mar mar ke
vo zamīñ ek sitam-gar ne kahā us kī hai",javed-akhtar
"us ne hī is ko ujāḌā hai ise luuTā hai
ye zamīñ us kī agar hai bhī to kyā us kī hai",javed-akhtar
"sach ye hai be-kār hameñ ġham hotā hai
jo chāhā thā duniyā meñ kam hotā hai",javed-akhtar
"Dhaltā sūraj phailā jañgal rasta gum
ham se pūchho kaisā aalam hotā hai",javed-akhtar
"ġhairoñ ko kab fursat hai dukh dene kī
jab hotā hai koī hamdam hotā hai",javed-akhtar
"zaḳhm to ham ne in āñkhoñ se dekhe haiñ
logoñ se sunte haiñ marham hotā hai",javed-akhtar
"zehn kī shāḳhoñ par ash.ār aa jaate haiñ
jab terī yādoñ kā mausam hotā hai",javed-akhtar
"shahr ke dukāñ-dāro kārobār-e-ulfat meñ suud kyā ziyāñ kyā hai tum na jaan pāoge
dil ke daam kitne haiñ ḳhvāb kitne mahñge haiñ aur naqd-e-jāñ kyā hai tum na jaan pāoge",javed-akhtar
"koī kaise miltā hai phuul kaise khiltā hai aañkh kaise jhuktī hai saañs kaise ruktī hai
kaise rah nikaltī hai kaise baat chaltī hai shauq kī zabāñ kyā hai tum na jaan pāoge",javed-akhtar
"vasl kā sukūñ kyā hai hijr kā junūñ kyā hai husn kā fusūñ kyā hai ishq kā darūñ kyā hai
tum marīz-e-dānā.ī maslahat ke shaidā.ī rāh-e-gum-rahāñ kyā hai tum na jaan pāoge",javed-akhtar
"zaḳhm kaise phalte haiñ daaġh kaise jalte haiñ dard kaise hotā hai koī kaise rotā hai
ashk kyā hai naale kyā dasht kyā hai chhāle kyā aah kyā fuġhāñ kyā hai tum na jaan pāoge",javed-akhtar
"nā-murād dil kaise sub.h-o-shām karte haiñ kaise zinda rahte haiñ aur kaise marte haiñ
tum ko kab nazar aa.ī ġham-zadoñ kī tanhā.ī ziist be-amāñ kyā hai tum na jaan pāoge",javed-akhtar
"jāntā huuñ maiñ tum ko zauq-e-shā.erī bhī hai shaḳhsiyat sajāne meñ ik ye māhrī bhī hai
phir bhī harf chunte ho sirf lafz sunte ho un ke darmiyāñ kyā hai tum na jaan pāoge",javed-akhtar
"shukr hai ḳhairiyat se huuñ sāhab
aap se aur kyā kahūñ sāhab",javed-akhtar
"ab samajhne lagā huuñ sūd-o-ziyāñ
ab kahāñ mujh meñ vo junūñ sāhab",javed-akhtar
"zillat-e-zīst yā shikast-e-zamīr
ye sahūñ maiñ ki vo sahūñ sāhab",javed-akhtar
"ham tumheñ yaad karte ro lete
do-ghaḌī miltā jo sukūñ sāhab",javed-akhtar
"shaam bhī Dhal rahī hai ghar bhī hai duur
kitnī der aur maiñ rukūñ sāhab",javed-akhtar
"ab jhukūñgā to TuuT jā.ūñgā
kaise ab aur maiñ jhukūñ sāhab",javed-akhtar
"kuchh rivāyāt kī gavāhī par
kitnā jurmāna maiñ bharūñ sāhab",javed-akhtar
"sūkhī Tahnī tanhā chiḌiyā phīkā chāñd
āñkhoñ ke sahrā meñ ek namī kā chāñd",javed-akhtar
"us māthe ko chūme kitne din biite
jis māthe kī ḳhātir thā ik Tiikā chāñd",javed-akhtar
"pahle tū lagtī thī kitnī begāna
kitnā mub.ham hotā hai pahlī kā chāñd",javed-akhtar
"kam ho kaise in ḳhushiyoñ se terā ġham
lahroñ meñ kab bahtā hai naddī kā chāñd",javed-akhtar
"aao ab ham is ke bhī TukḌe kar leñ
Dhāka rāvalpinDī aur dillī kā chāñd",javed-akhtar
"vo Dhal rahā hai to ye bhī rañgat badal rahī hai
zamīn sūraj kī uñgliyoñ se phisal rahī hai",javed-akhtar
"jo mujh ko zinda jalā rahe haiñ vo be-ḳhabar haiñ
ki merī zanjīr dhīre dhīre pighal rahī hai",javed-akhtar
"maiñ qatl to ho gayā tumhārī galī meñ lekin
mire lahū se tumhārī dīvār gal rahī hai",javed-akhtar
"na jalne paate the jis ke chūlhe bhī har savere
sunā hai kal raat se vo bastī bhī jal rahī hai",javed-akhtar
"maiñ jāntā huuñ ki ḳhāmushī meñ hī maslahat hai
magar yahī maslahat mire dil ko khal rahī hai",javed-akhtar
"kabhī to insān zindagī kī karegā izzat
ye ek ummīd aaj bhī dil meñ pal rahī hai",javed-akhtar
"vo zamāna guzar gayā kab kā
thā jo dīvāna mar gayā kab kā",javed-akhtar
"DhūñDhtā thā jo ik na.ī duniyā
luuT ke apne ghar gayā kab kā",javed-akhtar
"vo jo laayā thā ham ko dariyā tak
paar akele utar gayā kab kā",javed-akhtar
"us kā jo haal hai vahī jaane
apnā to zaḳhm bhar gayā kab kā",javed-akhtar
"ḳhvāb-dar-ḳhvāb thā jo shīrāza
ab kahāñ hai bikhar gayā kab kā",javed-akhtar
"yaad use bhī ek adhūrā afsāna to hogā
kal raste meñ us ne ham ko pahchānā to hogā",javed-akhtar
"Dar ham ko bhī lagtā hai raste ke sannāTe se
lekin ek safar par ai dil ab jaanā to hogā",javed-akhtar
"kuchh bātoñ ke matlab haiñ aur kuchh matlab kī bāteñ
jo ye farq samajh legā vo dīvāna to hogā",javed-akhtar
"dil kī bāteñ nahīñ hai to dilchasp hī kuchh bāteñ hoñ
zinda rahnā hai to dil ko bahlānā to hogā",javed-akhtar
"jiit ke bhī vo sharminda hai haar ke bhī ham nāzāñ
kam se kam vo dil hī dil meñ ye maanā to hogā",javed-akhtar
"yahī hālāt ibtidā se rahe
log ham se ḳhafā ḳhafā se rahe",javed-akhtar
"in charāġhoñ meñ tel hī kam thā
kyuuñ gila ham ko phir havā se rahe",javed-akhtar
"bahs shatranj sher mausīqī
tum nahīñ the to ye dilāse rahe",javed-akhtar
"zindagī kī sharāb māñgte ho
ham ko dekho ki pī ke pyāse rahe",javed-akhtar
"us ke bandoñ ko dekh kar kahiye
ham ko ummīd kyā ḳhudā se rahe",javed-akhtar
"yaqīn kā agar koī bhī silsila nahīñ rahā
to shukr kījiye ki ab koī gilā nahīñ rahā",javed-akhtar
"na hijr hai na vasl hai ab is ko koī kyā kahe
ki phuul shāḳh par to hai magar khilā nahīñ rahā",javed-akhtar
"ḳhazāna tum na paa.e to ġharīb jaise ho ga.e
palak pe ab koī bhī motī jhilmilā nahīñ rahā",javed-akhtar
"badal ga.ī hai zindagī badal ga.e haiñ log bhī
ḳhulūs kā jo thā kabhī vo ab silā nahīñ rahā",javed-akhtar
"jo dushmanī baḳhīl se huī to itnī ḳhair hai
ki zahr us ke paas hai magar pilā nahīñ rahā",javed-akhtar
"lahū meñ jazb ho sakā na ilm to ye haal hai
koī savāl zehn ko jo de jalā nahīñ rahā",javed-akhtar
"ye duniyā tum ko raas aa.e to kahnā
na sar patthar se Takrā.e to kahnā",javed-akhtar
"ye gul kāġhaz haiñ ye zevar haiñ pītal
samajh meñ jab ye aa jaa.e to kahnā",javed-akhtar
"bahut ḳhush ho ki us ne kuchh kahā hai
na kah kar vo mukar jaa.e to kahnā",javed-akhtar
"badal jāoge tum ġham sun ke mere
kabhī dil ġham se ghabrā.e to kahnā",javed-akhtar
"dhuāñ jo kuchh gharoñ se uTh rahā hai
na puure shahar par chhā.e to kahnā",javed-akhtar
"ye mujh se pūchhte haiñ chāragar kyuuñ
ki tū zinda to hai ab tak magar kyuuñ",javed-akhtar
"jo rasta chhoḌ ke maiñ jā rahā huuñ
usī raste pe jaatī hai nazar kyuuñ",javed-akhtar
"thakan se chuur paas aayā thā us ke
girā sote meñ mujh par ye shajar kyuuñ",javed-akhtar
"sunā.eñge kabhī fursat meñ tum ko
ki ham barsoñ rahe haiñ dar-ba-dar kyuuñ",javed-akhtar
"yahāñ bhī sab haiñ begāna hī mujh se
kahūñ maiñ kyā ki yaad aayā hai ghar kyuuñ",javed-akhtar
"maiñ ḳhush rahtā agar samjhā na hotā
ye duniyā hai to maiñ huuñ dīda-var kyuuñ",javed-akhtar
"ye tasallī hai ki haiñ nāshād sab
maiñ akelā hī nahīñ barbād sab",javed-akhtar
"sab kī ḳhātir haiñ yahāñ sab ajnabī
aur kahne ko haiñ ghar ābād sab",javed-akhtar
"bhuul ke sab ranjisheñ sab ek haiñ
maiñ batā.ūñ sab ko hogā yaad sab",javed-akhtar
"sab ko da.avā-e-vafā sab ko yaqīñ
is adākārī meñ haiñ ustād sab",javed-akhtar
"shahr ke hākim kā ye farmān hai
qaid meñ kahlā.eñge āzād sab",javed-akhtar
"chaar lafzoñ meñ kaho jo bhī kaho
us ko kab fursat sune fariyād sab",javed-akhtar
"talḳhiyāñ kaise na huuñ ash.ār meñ
ham pe jo guzrī hameñ hai yaad sab",javed-akhtar
"zarā mausam to badlā hai magar peḌoñ kī shāḳhoñ par na.e pattoñ ke aane meñ abhī kuchh din lageñge
bahut se zard chehroñ par ġhubār-e-ġham hai kam be-shak par un ko muskurāne meñ abhī kuchh din lageñge",javed-akhtar
"kabhī ham ko yaqīñ thā zo.am thā duniyā hamārī jo muḳhālif hai to ho jaa.e magar tum mehrbāñ ho
hameñ ye baat vaise yaad to ab kyā hai lekin haañ ise yaksar bhulāne meñ abhī kuchh din lageñge",javed-akhtar
"jahāñ itne masā.ib hoñ jahāñ itnī pareshānī kisī kā bevafā honā hai koī sāneha kyā
bahut ma.aqūl hai ye baat lekin is haqīqat tak dil-e-nādāñ ko laane meñ abhī kuchh din lageñge",javed-akhtar
"koī TuuTe hue shīshe liye afsurda-o-maġhmūm kab tak yuuñ guzāre be-talab be-ārzū din
to in ḳhvāboñ kī kircheñ ham ne palkoñ se jhaTak diiñ par na.e armāñ sajāne meñ abhī kuchh din lageñge",javed-akhtar
"tavahhum kī siyah shab ko kiran se chaak kar ke āgahī har ek āñgan meñ nayā sūraj utāre
magar afsos ye sach hai vo shab thī aur ye suraj hai ye sab ko maan jaane meñ abhī kuchh din lageñge",javed-akhtar
"purānī manziloñ kā shauq to kis ko hai baaqī ab na.ī haiñ manzileñ haiñ sab ke dil meñ jin ke armāñ
banā lenā na.ī manzil na thā mushkil magar ai dil na.e raste banāne meñ abhī kuchh din lageñge",javed-akhtar
"añdhere Dhal ga.e raushan hue manzar zamīñ jaagī falak jaagā to jaise jaag uTThī zindagānī
magar kuchh yād-e-māzī oḌh ke so.e hue logoñ ko lagtā hai jagāne meñ abhī kuchh din lageñge",javed-akhtar
"aadmī aadmī se miltā hai
dil magar kam kisī se miltā hai",jigar-moradabadi
"bhuul jaatā huuñ maiñ sitam us ke
vo kuchh is sādgī se miltā hai",jigar-moradabadi
"aaj kyā baat hai ki phūloñ kā
rañg terī hañsī se miltā hai",jigar-moradabadi
"silsila fitna-e-qayāmat kā
terī ḳhush-qāmatī se miltā hai",jigar-moradabadi
"mil ke bhī jo kabhī nahīñ miltā
TuuT kar dil usī se miltā hai",jigar-moradabadi
"kārobār-e-jahāñ sañvarte haiñ
hosh jab be-ḳhudī se miltā hai",jigar-moradabadi
"ruuh ko bhī mazā mohabbat kā
dil kī ham-sā.egī se miltā hai",jigar-moradabadi
"aaj kyā haal hai yārab sar-e-mahfil merā
ki nikāle liye jaatā hai koī dil merā",jigar-moradabadi
"soz-e-ġham dekh na barbād ho hāsil merā
dil kī tasvīr hai har ā.īna-e-dil merā",jigar-moradabadi
"sub.h tak hijr meñ kyā jāniye kyā hotā hai
shaam hī se mire qaabū meñ nahīñ dil merā",jigar-moradabadi
"mil ga.ī ishq meñ īzā-talabī se rāhat
ġham hai ab jaan mirī dard hai ab dil merā",jigar-moradabadi
"paayā jaatā hai tirī shoḳhi-e-raftār kā rañg
kaash pahlū meñ dhaḌaktā hī rahe dil merā",jigar-moradabadi
"haa.e us mard kī qismat jo huā dil kā sharīk
haa.e us dil kā muqaddar jo banā dil merā",jigar-moradabadi
"kuchh khaTaktā to hai pahlū meñ mire rah rah kar
ab ḳhudā jaane tirī yaad hai yā dil merā",jigar-moradabadi
"āñkhoñ kā thā qusūr na dil kā qusūr thā
aayā jo mere sāmne merā ġhurūr thā",jigar-moradabadi
"tārīk misl-e-āh jo āñkhoñ kā nuur thā
kyā sub.h hī se shām-e-balā kā zuhūr thā",jigar-moradabadi
"vo the na mujh se duur na maiñ un se duur thā
aatā na thā nazar to nazar kā qusūr thā",jigar-moradabadi
"har vaqt ik ḳhumār thā har dam surūr thā
botal baġhal meñ thī ki dil-e-nā-subūr thā",jigar-moradabadi
"koī to dardmand-e-dil-e-nā-subūr thā
maanā ki tum na the koī tum sā zarūr thā",jigar-moradabadi
"lagte hī Thes TuuT gayā sāz-e-ārzū
milte hī aañkh shīsha-e-dil chuur chuur thā",jigar-moradabadi
"aisā kahāñ bahār meñ rañgīniyoñ kā josh
shāmil kisī kā ḳhūn-e-tamannā zarūr thā",jigar-moradabadi
"saaqī kī chashm-e-mast kā kyā kījiye bayān
itnā surūr thā ki mujhe bhī surūr thā",jigar-moradabadi
"palTī jo rāste hī se ai āh-e-nā-murād
ye to batā ki bāb-e-asar kitnī duur thā",jigar-moradabadi
"jis dil ko tum ne lutf se apnā banā liyā
us dil meñ ik chhupā huā nashtar zarūr thā",jigar-moradabadi
"us chashm-e-mai-farosh se koī na bach sakā
sab ko ba-qadr-e-hausla-e-dil surūr thā",jigar-moradabadi
"dekhā thā kal 'jigar' ko sar-e-rāh-e-mai-kada
is darja pī gayā thā ki nashshe meñ chuur thā",jigar-moradabadi
"āñkhoñ meñ bas ke dil meñ samā kar chale ga.e
ḳhvābīda zindagī thī jagā kar chale ga.e",jigar-moradabadi
"husn-e-azal kī shaan dikhā kar chale ga.e
ik vāqi.a sā yaad dilā kar chale ga.e",jigar-moradabadi
"chehre tak āstīn vo lā kar chale ga.e
kyā raaz thā ki jis ko chhupā kar chale ga.e",jigar-moradabadi
"rag rag meñ is tarah vo samā kar chale ga.e
jaise mujhī ko mujh se churā kar chale ga.e",jigar-moradabadi
"merī hayāt-e-ishq ko de kar junūn-e-shauq
mujh ko tamām hosh banā kar chale ga.e",jigar-moradabadi
"samjhā ke pastiyāñ mire auj-e-kamāl kī
apnī bulandiyāñ vo dikhā kar chale ga.e",jigar-moradabadi
"apne faroġh-e-husn kī dikhlā ke vus.ateñ
mere hudūd-e-shauq baḌhā kar chale ga.e",jigar-moradabadi
"har shai ko merī ḳhātir-e-nāshād ke liye
ā.īna-e-jamāl banā kar chale ga.e",jigar-moradabadi
"aa.e the dil kī pyaas bujhāne ke vāste
ik aag sī vo aur lagā kar chale ga.e",jigar-moradabadi
"aa.e the chashm-e-shauq kī hasrat nikālne
sar-tā-qadam nigāh banā kar chale ga.e",jigar-moradabadi
"ab kārobār-e-ishq se fursat mujhe kahāñ
kaunain kā vo dard baḌhā kar chale ga.e",jigar-moradabadi
"shukr-e-karam ke saath ye shikva bhī ho qubūl
apnā sā kyuuñ na mujh ko banā kar chale ga.e",jigar-moradabadi
"lab thartharā ke rah ga.e lekin vo ai 'jigar'
jaate hue nigāh milā kar chale ga.e",jigar-moradabadi
"aayā na raas nāla-e-dil kā asar mujhe
ab tum mile to kuchh nahīñ apnī ḳhabar mujhe",jigar-moradabadi
"dil le ke mujh se dete ho dāġh-e-jigar mujhe
ye baat bhūlne kī nahīñ umr bhar mujhe",jigar-moradabadi
"har-sū dikhā.ī dete haiñ vo jalva-gar mujhe
kyā kyā fareb detī hai merī nazar mujhe",jigar-moradabadi
"miltī nahīñ hai lazzat-e-dard-e-jigar mujhe
bhūlī huī na ho nigah-e-fitnagar mujhe",jigar-moradabadi
"Daalā hai be-ḳhudī ne ajab raah par mujhe
āñkheñ haiñ aur kuchh nahīñ aatā nazar mujhe",jigar-moradabadi
"karnā hai aaj hazrat-e-nāseh se sāmnā
mil jaa.e do ghaḌī ko tumhārī nazar mujhe",jigar-moradabadi
"mastāna kar rahā huuñ rah-e-āshiqī ko tai
le jaa.e jazb-e-shauq mirā ab jidhar mujhe",jigar-moradabadi
"Dartā huuñ jalva-e-ruḳh-e-jānāñ ko dekh kar
apnā banā na le kahīñ merī nazar mujhe",jigar-moradabadi
"yaksāñ hai husn-o-ishq kī sar-mastiyoñ kā rañg
un kī ḳhabar unheñ hai na merī ḳhabar mujhe",jigar-moradabadi
"marnā hai un ke paañv pe rakh kar sar-e-niyāz
karnā hai aaj qissa-e-ġham muḳhtasar mujhe",jigar-moradabadi
"siine se dil aziiz hai dil se ho tum aziiz
sab se magar aziiz hai terī nazar mujhe",jigar-moradabadi
"maiñ duur huuñ to rū-e-suḳhan mujh se kis liye
tum paas ho to kyuuñ nahīñ aate nazar mujhe",jigar-moradabadi
"kyā jāniye qafas meñ rahe kyā mo.āmla
ab tak to haiñ aziiz mire bāl-o-par mujhe",jigar-moradabadi
"ab to ye bhī nahīñ rahā ehsās
dard hotā hai yā nahīñ hotā",jigar-moradabadi
"ishq jab tak na kar chuke rusvā
aadmī kaam kā nahīñ hotā",jigar-moradabadi
"TuuT paḌtā hai daf.atan jo ishq
besh-tar der-pā nahīñ hotā",jigar-moradabadi
"vo bhī hotā hai ek vaqt ki jab
mā-sivā mā-sivā nahīñ hotā",jigar-moradabadi
"haa.e kyā ho gayā tabī.at ko
ġham bhī rāhat-fazā nahīñ hotā",jigar-moradabadi
"dil hamārā hai yā tumhārā hai
ham se ye faisla nahīñ hotā",jigar-moradabadi
"jis pe terī nazar nahīñ hotī
us kī jānib ḳhudā nahīñ hotā",jigar-moradabadi
"maiñ ki be-zār umr bhar ke liye
dil ki dam-bhar judā nahīñ hotā",jigar-moradabadi
"vo hamāre qarīb hote haiñ
jab hamārā patā nahīñ hotā",jigar-moradabadi
"dil ko kyā kyā sukūn hotā hai
jab koī aasrā nahīñ hotā",jigar-moradabadi
"ho ke ik baar sāmnā un se
phir kabhī sāmnā nahīñ hotā",jigar-moradabadi
"agar na zohra-jabīnoñ ke darmiyāñ guzre
to phir ye kaise kaTe zindagī kahāñ guzre",jigar-moradabadi
"jo tere aariz o gesū ke darmiyāñ guzre
kabhī kabhī vahī lamhe balā-e-jāñ guzre",jigar-moradabadi
"mujhe ye vahm rahā muddatoñ ki jur.at-e-shauq
kahīñ na ḳhātir-e-māsūm par girāñ guzre",jigar-moradabadi
"har ik maqām-e-mohabbat bahut hī dilkash thā
magar ham ahl-e-mohabbat kashāñ kashāñ guzre",jigar-moradabadi
"junūñ ke saḳht marāhil bhī terī yaad ke saath
hasīñ hasīñ nazar aa.e javāñ javāñ guzre",jigar-moradabadi
"mirī nazar se tirī justujū ke sadqe meñ
ye ik jahāñ hī nahīñ saiñkaḌoñ jahāñ guzre",jigar-moradabadi
"hujūm-e-jalva meñ parvāz-e-shauq kyā kahnā
ki jaise ruuh sitāroñ ke darmiyāñ guzre",jigar-moradabadi
"ḳhatā-muāf zamāne se bad-gumāñ ho kar
tirī vafā pe bhī kyā kyā hameñ gumāñ guzre",jigar-moradabadi
"mujhe thā shikva-e-hijrāñ ki ye huā mahsūs
mire qarīb se ho kar vo nā-gahāñ guzre",jigar-moradabadi
"rah-e-vafā meñ ik aisā maqām bhī aayā
ki ham ḳhud apnī taraf se bhī bad-gumāñ guzre",jigar-moradabadi
"ḳhulūs jis meñ ho shāmil vo daur-e-ishq-o-havas
na rā.egāñ kabhī guzrā na rā.egāñ guzre",jigar-moradabadi
"usī ko kahte haiñ jannat usī ko dozaḳh bhī
vo zindagī jo hasīnoñ ke darmiyāñ guzre",jigar-moradabadi
"bahut hasīn manāzir bhī husn-e-fitrat ke
na jaane aaj tabī.at pe kyuuñ girāñ guzre",jigar-moradabadi
"vo jin ke saa.e se bhī bijliyāñ laraztī thiiñ
mirī nazar se kuchh aise bhī āshiyāñ guzre",jigar-moradabadi
"mirā to farz chaman-bandi-e-jahāñ hai faqat
mirī balā se bahār aa.e yā ḳhizāñ guzre",jigar-moradabadi
"kahāñ kā husn ki ḳhud ishq ko ḳhabar na huī
rah-e-talab meñ kuchh aise bhī imtihāñ guzre",jigar-moradabadi
"bharī bahār meñ tārāji-e-chaman mat pūchh
ḳhudā kare na phir āñkhoñ se vo samāñ guzre",jigar-moradabadi
"koī na dekh sakā jin ko vo diloñ ke sivā
muāmlāt kuchh aise bhī darmiyāñ guzre",jigar-moradabadi
"kabhī kabhī to isī ek musht-e-ḳhāk ke gird
tavāf karte hue haft āsmāñ guzre",jigar-moradabadi
"bahut hasīn sahī sohbateñ guloñ kī magar
vo zindagī hai jo kāñToñ ke darmiyāñ guzre",jigar-moradabadi
"abhī se tujh ko bahut nāgavār haiñ hamdam
vo hādsāt jo ab tak ravāñ-davāñ guzre",jigar-moradabadi
"jinheñ ki dīda-e-shā.ir hī dekh saktā hai
vo inqilāb tire sāmne kahāñ guzre",jigar-moradabadi
"bahut aziiz hai mujh ko unheñ kyā yaad 'jigar'
vo hādsāt-e-mohabbat jo nā-gahāñ guzre",jigar-moradabadi
"ai husn-e-yār sharm ye kyā inqalāb hai
tujh se ziyāda dard tirā kāmyāb hai",jigar-moradabadi
"āshiq kī be-dilī kā taġhāful nahīñ javāb
us kā bas ek josh-e-mohabbat javāb hai",jigar-moradabadi
"terī ināyateñ ki nahīñ nazr-e-jāñ qubūl
terī navāzisheñ ki zamāna ḳharāb hai",jigar-moradabadi
"ai husn apnī hausla-afzā.iyāñ to dekh
maanā ki chashm-e-shauq bahut be-hijāb hai",jigar-moradabadi
"maiñ ishq-e-be-niyāz huuñ tum husn-e-be-panāh
merā javāb hai na tumhārā javāb hai",jigar-moradabadi
"mai-ḳhāna hai usī kā ye duniyā usī kī hai
jis tishna-lab ke haath meñ jām-e-sharāb hai",jigar-moradabadi
"us se dil-e-tabāh kī rūdād kyā kahūñ
jo ye na sun sake ki zamāna ḳharāb hai",jigar-moradabadi
"ai mohtasib na pheñk mire mohtasib na pheñk
zālim sharāb hai are zālim sharāb hai",jigar-moradabadi
"apne hudūd se na baḌhe koī ishq meñ
jo zarra jis jagah hai vahīñ āftāb hai",jigar-moradabadi
"vo laakh sāmne hoñ magar is kā kyā ilaaj
dil māntā nahīñ ki nazar kāmyāb hai",jigar-moradabadi
"merī nigāh-e-shauq bhī kuchh kam nahīñ magar
phir bhī tirā shabāb tirā hī shabāb hai",jigar-moradabadi
"mānūs-e-e'tibār-e-karam kyuuñ kiyā mujhe
ab har ḳhatā-e-shauq isī kā javāb hai",jigar-moradabadi
"maiñ us kā ā.īna huuñ vo hai merā ā.īna
merī nazar se us kī nazar kāmyāb hai",jigar-moradabadi
"tanhā.ī-e-firāq ke qurbān jā.iye
maiñ huuñ ḳhayāl-e-yār hai chashm-e-pur-āb hai",jigar-moradabadi
"sarmāya-e-firāq 'jigar' aah kuchh na pūchh
ab jaan hai so apne liye ḳhud azaab hai",jigar-moradabadi
"allāh agar taufīq na de insān ke bas kā kaam nahīñ
faizān-e-mohabbat aam sahī irfān-e-mohabbat aam nahīñ",jigar-moradabadi
"ye tū ne kahā kyā ai nādāñ fayyāzī-e-qudrat aam nahīñ
tū fikr o nazar to paidā kar kyā chiiz hai jo in.aam nahīñ",jigar-moradabadi
"yā-rab ye maqām-e-ishq hai kyā go dīda-o-dil nākām nahīñ
taskīn hai aur taskīn nahīñ ārām hai aur ārām nahīñ",jigar-moradabadi
"kyuuñ mast-e-sharāb-e-aish-o-tarab taklīf-e-tavajjoh farmā.eñ
āvāz-e-shikast-e-dil hī to hai āvāz-e-shikast-e-jām nahīñ",jigar-moradabadi
"aanā hai jo bazm-e-jānāñ meñ pindār-e-ḳhudī ko toḌ ke aa
ai hosh-o-ḳhirad ke dīvāne yaañ hosh-o-ḳhirad kā kaam nahīñ",jigar-moradabadi
"zāhid ne kuchh is andāz se pī saaqī kī nigāheñ paḌne lagīñ
mai-kash yahī ab tak samjhe the shā.ista daur-e-jām nahīñ",jigar-moradabadi
"ishq aur gavārā ḳhud kar le be-shart shikast-e-fāsh apnī
dil kī bhī kuchh un ke sāzish hai tanhā ye nazar kā kaam nahīñ",jigar-moradabadi
"sab jis ko asīrī kahte haiñ vo to hai amīrī hī lekin
vo kaun sī āzādī hai yahāñ jo aap ḳhud apnā daam nahīñ",jigar-moradabadi
"barābar se bach kar guzar jaane vaale
ye naale nahīñ be-asar jaane vaale",jigar-moradabadi
"nahīñ jānte kuchh ki jaanā kahāñ hai
chale jā rahe haiñ magar jaane vaale",jigar-moradabadi
"mire dil kī betābiyāñ bhī liye jā
dabe paañv muñh pher kar jaane vaale",jigar-moradabadi
"tire ik ishāre pe sākit khaḌe haiñ
nahīñ kah ke sab se guzar jaane vaale",jigar-moradabadi
"mohabbat meñ ham to jiye haiñ jiyeñge
vo hoñge koī aur mar jaane vaale",jigar-moradabadi
"be-kaif dil hai aur jiye jā rahā huuñ maiñ
ḳhālī hai shīsha aur piye jā rahā huuñ maiñ",jigar-moradabadi
"paiham jo aah aah kiye jā rahā huuñ maiñ
daulat hai ġham zakāt diye jā rahā huuñ maiñ",jigar-moradabadi
"majbūri-e-kamāl-e-mohabbat to dekhnā
jiinā nahīñ qubūl jiye jā rahā huuñ maiñ",jigar-moradabadi
"vo dil kahāñ hai ab ki jise pyaar kījiye
majbūriyāñ haiñ saath diye jā rahā huuñ maiñ",jigar-moradabadi
"ruḳhsat huī shabāb ke hamrāh zindagī
kahne kī baat hai ki jiye jā rahā huuñ maiñ",jigar-moradabadi
"pahle sharāb ziist thī ab ziist hai sharāb
koī pilā rahā hai piye jā rahā huuñ maiñ",jigar-moradabadi
"dāstān-e-ġham-e-dil un ko sunā.ī na ga.ī
baat bigḌī thī kuchh aisī ki banā.ī na ga.ī",jigar-moradabadi
"sab ko ham bhuul ga.e josh-e-junūñ meñ lekin
ik tirī yaad thī aisī jo bhulā.ī na ga.ī",jigar-moradabadi
"ishq par kuchh na chalā dīda-e-tar kā qaabū
us ne jo aag lagā dī vo bujhā.ī na ga.ī",jigar-moradabadi
"paḌ gayā husn-e-ruḳh-e-yār kā partav jis par
ḳhaak meñ mil ke bhī is dil kī safā.ī na ga.ī",jigar-moradabadi
"kyā uThā.egī sabā ḳhaak mirī us dar se
ye qayāmat to ḳhud un se bhī uThā.ī na ga.ī",jigar-moradabadi
"dil gayā raunaq-e-hayāt ga.ī
ġham gayā saarī kā.enāt ga.ī",jigar-moradabadi
"dil dhaḌakte hī phir ga.ī vo nazar
lab tak aa.ī na thī ki baat ga.ī",jigar-moradabadi
"din kā kyā zikr tīra-baḳhtoñ meñ
ek raat aa.ī ek raat ga.ī",jigar-moradabadi
"terī bātoñ se aaj to vaa.iz
vo jo thī ḳhvāhish-e-najāt ga.ī",jigar-moradabadi
"un ke bahlā.e bhī na bahlā dil
rā.egāñ sa.ī-e-iltifāt ga.ī",jigar-moradabadi
"marg-e-āshiq to kuchh nahīñ lekin
ik masīhā-nafas kī baat ga.ī",jigar-moradabadi
"ab junūñ aap hai garebāñ-gīr
ab vo rasm-e-takallufāt ga.ī",jigar-moradabadi
"ham ne bhī vaz-e-ġham badal Daalī
jab se vo tarz-e-iltifāt ga.ī",jigar-moradabadi
"tark-e-ulfat bahut bajā nāseh
lekin us tak agar ye baat ga.ī",jigar-moradabadi
"haañ maze luuT le javānī ke
phir na aa.egī ye jo raat ga.ī",jigar-moradabadi
"haañ ye sarshāriyāñ javānī kī
aañkh jhapkī hī thī ki raat ga.ī",jigar-moradabadi
"jalva-e-zāt ai ma.āz-allāh
tāb-e-ā.īna-e-sifāt ga.ī",jigar-moradabadi
"nahīñ miltā mizāj-e-dil ham se
ġhāliban duur tak ye baat ga.ī",jigar-moradabadi
"qaid-e-hastī se kab najāt 'jigar'
maut aa.ī agar hayāt ga.ī",jigar-moradabadi
"dil ko sukūn ruuh ko ārām aa gayā
maut aa ga.ī ki dost kā paiġhām aa gayā",jigar-moradabadi
"jab koī zikr-e-gardish-e-ayyām aa gayā
be-iḳhtiyār lab pe tirā naam aa gayā",jigar-moradabadi
"ġham meñ bhī hai surūr vo hañgām aa gayā
shāyad ki daur-e-bāda-e-gulfām aa gayā",jigar-moradabadi
"dīvāngī ho aql ho ummīd ho ki yaas
apnā vahī hai vaqt pe jo kaam aa gayā",jigar-moradabadi
"dil ke muāmlāt meñ nāseh shikast kyā
sau baar husn par bhī ye ilzām aa gayā",jigar-moradabadi
"sayyād shādmāñ hai magar ye to soch le
maiñ aa gayā ki saaya tah-e-dām aa gayā",jigar-moradabadi
"dil ko na pūchh mārka-e-husn-o-ishq meñ
kyā jāniye ġharīb kahāñ kaam aa gayā",jigar-moradabadi
"ye kyā maqām-e-ishq hai zālim ki in dinoñ
aksar tire baġhair bhī ārām aa gayā",jigar-moradabadi
"ahbāb mujh se qat-e-ta.alluq kareñ 'jigar'
ab āftāb-e-zīst lab-e-bām aa gayā",jigar-moradabadi
"dil meñ kisī ke raah kiye jā rahā huuñ maiñ
kitnā hasīñ gunāh kiye jā rahā huuñ maiñ",jigar-moradabadi
"duniyā-e-dil tabāh kiye jā rahā huuñ maiñ
sarf-e-nigāh-o-āh kiye jā rahā huuñ maiñ",jigar-moradabadi
"fard-e-amal siyāh kiye jā rahā huuñ maiñ
rahmat ko be-panāh kiye jā rahā huuñ maiñ",jigar-moradabadi
"aisī bhī ik nigāh kiye jā rahā huuñ maiñ
zarroñ ko mehr-o-māh kiye jā rahā huuñ maiñ",jigar-moradabadi
"mujh se lage haiñ ishq kī azmat ko chaar chāñd
ḳhud husn ko gavāh kiye jā rahā huuñ maiñ",jigar-moradabadi
"daftar hai ek māni-e-be-lafz-o-saut kā
saada sī jo nigāh kiye jā rahā huuñ maiñ",jigar-moradabadi
"aage qadam baḌhā.eñ jinheñ sūjhtā nahīñ
raushan charāġh-e-rāh kiye jā rahā huuñ maiñ",jigar-moradabadi
"māsūmi-e-jamāl ko bhī jin pe rashk hai
aise bhī kuchh gunāh kiye jā rahā huuñ maiñ",jigar-moradabadi
"tanqīd-e-husn maslahat-e-ḳhās-e-ishq hai
ye jurm gaah gaah kiye jā rahā huuñ maiñ",jigar-moradabadi
"uThtī nahīñ hai aañkh magar us ke rū-ba-rū
nādīda ik nigāh kiye jā rahā huuñ maiñ",jigar-moradabadi
"gulshan-parast huuñ mujhe gul hī nahīñ aziiz
kāñToñ se bhī nibāh kiye jā rahā huuñ maiñ",jigar-moradabadi
"yuuñ zindagī guzār rahā huuñ tire baġhair
jaise koī gunāh kiye jā rahā huuñ maiñ",jigar-moradabadi
"mujh se adā huā hai 'jigar' justujū kā haq
har zarre ko gavāh kiye jā rahā huuñ maiñ",jigar-moradabadi
"duniyā ke sitam yaad na apnī hī vafā yaad
ab mujh ko nahīñ kuchh bhī mohabbat ke sivā yaad",jigar-moradabadi
"maiñ shikva ba-lab thā mujhe ye bhī na rahā yaad
shāyad ki mire bhūlne vaale ne kiyā yaad",jigar-moradabadi
"chheḌā thā jise pahle-pahal terī nazar ne
ab tak hai vo ik naġhma-e-be-sāz-o-sadā yaad",jigar-moradabadi
"jab koī hasīñ hotā hai sargarm-e-navāzish
us vaqt vo kuchh aur bhī aate haiñ sivā yaad",jigar-moradabadi
"kyā jāniye kyā ho gayā arbāb-e-junūñ ko
marne kī adā yaad na jiine kī adā yaad",jigar-moradabadi
"muddat huī ik hādsa-e-ishq ko lekin
ab tak hai tire dil ke dhaḌakne kī sadā yaad",jigar-moradabadi
"haañ haañ tujhe kyā kaam mirī shiddat-e-ġham se
haañ haañ nahīñ mujh ko tire dāman kī havā yaad",jigar-moradabadi
"maiñ tark-e-rah-o-rasm-e-junūñ kar hī chukā thā
kyuuñ aa ga.ī aise meñ tirī laġhzish-e-pā yaad",jigar-moradabadi
"kyā lutf ki maiñ apnā pata aap batā.ūñ
kiije koī bhūlī huī ḳhaas apnī adā yaad",jigar-moradabadi
"fikr-e-manzil hai na hosh-e-jāda-e-manzil mujhe
jā rahā huuñ jis taraf le jā rahā hai dil mujhe",jigar-moradabadi
"ab zabāñ bhī de adā-e-shukr ke qābil mujhe
dard baḳhshā hai agar tū ne bajā.e-dil mujhe",jigar-moradabadi
"yuuñ taḌap kar dil ne taḌpāyā sar-e-mahfil mujhe
us ko qātil kahne vaale kah uThe qātil mujhe",jigar-moradabadi
"ab kidhar jā.ūñ batā ai jazba-e-kāmil mujhe
har taraf se aaj aatī hai sadā-e-dil mujhe",jigar-moradabadi
"rok saktī ho to baḌh kar rok le manzil mujhe
har taraf se aaj aatī hai sadā-e-dil mujhe",jigar-moradabadi
"jaan dī ki hashr tak maiñ huuñ mirī tanhā.iyāñ
haañ mubārak fursat-e-nazzāra-e-qātil mujhe",jigar-moradabadi
"har ishāre par hai phir bhī gardan-e-taslīm ḳham
jāntā huuñ saaf dhoke de rahā hai dil mujhe",jigar-moradabadi
"jā bhī ai nāseh kahāñ kā suud aur kaisā ziyāñ
ishq ne samjhā diyā hai ishq kā hāsil mujhe",jigar-moradabadi
"maiñ azal se sub.h-e-mahshar tak farozāñ hī rahā
husn samjhā thā charāġh-e-kushta-e-mahfil mujhe",jigar-moradabadi
"ḳhūn-e-dil rag rag meñ jam kar rah gayā is vahm se
baḌh ke siine se na lipTā le mirā qātil mujhe",jigar-moradabadi
"kaisā qatra kaisā dariyā kis kā tūfāñ kis kī mauj
tū jo chāhe to Dubo de ḳhushkī-e-sāhil mujhe",jigar-moradabadi
"phūñk de ai ġhairat-e-soz-e-mohabbat phūñk de
ab samajhtī haiñ vo nazreñ rahm ke qābil mujhe",jigar-moradabadi
"toḌ kar baiThā huuñ rāh-e-shauq meñ pā-e-talab
dekhnā hai jazba-e-be-tābī-e-manzil mujhe",jigar-moradabadi
"ai hujūm-e-nā-umīdī shād-bāsh-o-zinda-bāsh
tū ne sab se kar diyā begāna-o-ġhāfil mujhe",jigar-moradabadi
"dard-e-mahrūmī sahī ehsās-e-nākāmī sahī
us ne samjhā to bahar-sūrat kisī qābil mujhe",jigar-moradabadi
"ye bhī kyā manzar hai baḌhte haiñ na rukte haiñ qadam
tak rahā huuñ duur se manzil ko maiñ manzil mujhe",jigar-moradabadi
"ham ko miTā sake ye zamāne meñ dam nahīñ
ham se zamāna ḳhud hai zamāne se ham nahīñ",jigar-moradabadi
"be-fā.eda alam nahīñ be-kār ġham nahīñ
taufīq de ḳhudā to ye nemat bhī kam nahīñ",jigar-moradabadi
"merī zabāñ pe shikva-e-ahl-e-sitam nahīñ
mujh ko jagā diyā yahī ehsān kam nahīñ",jigar-moradabadi
"yā rab hujūm-e-dard ko de aur vus.ateñ
dāman to kyā abhī mirī āñkheñ bhī nam nahīñ",jigar-moradabadi
"shikva to ek chheḌ hai lekin haqīqatan
terā sitam bhī terī ināyat se kam nahīñ",jigar-moradabadi
"ab ishq us maqām pe hai justujū-navard
saaya nahīñ jahāñ koī naqsh-e-qadam nahīñ",jigar-moradabadi
"miltā hai kyuuñ maza sitam-e-rozgār meñ
terā karam bhī ḳhud jo sharīk-e-sitam nahīñ",jigar-moradabadi
"marg-e-'jigar' pe kyuuñ tirī āñkheñ haiñ ashk-rez
ik sāneha sahī magar itnā aham nahīñ",jigar-moradabadi
"ik lafz-e-mohabbat kā adnā ye fasānā hai
simTe to dil-e-āshiq phaile to zamānā hai",jigar-moradabadi
"ye kis kā tasavvur hai ye kis kā fasānā hai
jo ashk hai āñkhoñ meñ tasbīh kā daanā hai",jigar-moradabadi
"dil sañg-e-malāmat kā har-chand nishānā hai
dil phir bhī mirā dil hai dil hī to zamānā hai",jigar-moradabadi
"ham ishq ke māroñ kā itnā hī fasānā hai
rone ko nahīñ koī hañsne ko zamānā hai",jigar-moradabadi
"vo aur vafā-dushman māneñge na maanā hai
sab dil kī sharārat hai āñkhoñ kā bahānā hai",jigar-moradabadi
"shā.ir huuñ maiñ shā.ir huuñ merā hī zamānā hai
fitrat mirā ā.īnā qudrat mirā shānā hai",jigar-moradabadi
"jo un pe guzartī hai kis ne use jaanā hai
apnī hī musībat hai apnā hī fasānā hai",jigar-moradabadi
"kyā husn ne samjhā hai kyā ishq ne jaanā hai
ham ḳhāk-nashīnoñ kī Thokar meñ zamānā hai",jigar-moradabadi
"āġhāz-e-mohabbat hai aanā hai na jaanā hai
ashkoñ kī hukūmat hai aahoñ kā zamānā hai",jigar-moradabadi
"āñkhoñ meñ namī sī hai chup chup se vo baiThe haiñ
nāzuk sī nigāhoñ meñ nāzuk sā fasānā hai",jigar-moradabadi
"ham dard-ba-dil nālāñ vo dast-ba-dil hairāñ
ai ishq to kyā zālim terā hī zamānā hai",jigar-moradabadi
"yā vo the ḳhafā ham se yā ham haiñ ḳhafā un se
kal un kā zamāna thā aaj apnā zamānā hai",jigar-moradabadi
"ai ishq-e-junūñ-pesha haañ ishq-e-junūñ-pesha
aaj ek sitamgar ko hañs hañs ke rulānā hai",jigar-moradabadi
"thoḌī sī ijāzat bhī ai bazm-gah-e-hastī
aa nikle haiñ dam-bhar ko ronā hai rulānā hai",jigar-moradabadi
"ye ishq nahīñ āsāñ itnā hī samajh liije
ik aag kā dariyā hai aur Duub ke jaanā hai",jigar-moradabadi
"ḳhud husn-o-shabāb un kā kyā kam hai raqīb apnā
jab dekhiye ab vo haiñ ā.īna hai shānā hai",jigar-moradabadi
"tasvīr ke do ruḳh haiñ jaañ aur ġham-e-jānāñ
ik naqsh chhupānā hai ik naqsh dikhānā hai",jigar-moradabadi
"ye husn-o-jamāl un kā ye ishq-o-shabāb apnā
jiine kī tamannā hai marne kā zamānā hai",jigar-moradabadi
"mujh ko isī dhun meñ hai har lahza basar karnā
ab aa.e vo ab aa.e lāzim unheñ aanā hai",jigar-moradabadi
"ḳhuddārī-o-mahrūmī mahrūmī-o-ḳhuddārī
ab dil ko ḳhudā rakkhe ab dil kā zamānā hai",jigar-moradabadi
"ashkoñ ke tabassum meñ aahoñ ke tarannum meñ
ma.asūm mohabbat kā ma.asūm fasānā hai",jigar-moradabadi
"aañsū to bahut se haiñ āñkhoñ meñ 'jigar' lekin
bañdh jaa.e so motī hai rah jaa.e so daanā hai",jigar-moradabadi
"ishq-e-lā-mahdūd jab tak rahnumā hotā nahīñ
zindagī se zindagī kā haq adā hotā nahīñ",jigar-moradabadi
"be-karāñ hotā nahīñ be-intihā hotā nahīñ
qatra jab tak baḌh ke qulzum-āshnā hotā nahīñ",jigar-moradabadi
"us se baḌh kar dost koī dūsrā hotā nahīñ
sab judā ho jaa.eñ lekin ġham judā hotā nahīñ",jigar-moradabadi
"zindagī ik hādsa hai aur kaisā hādsa
maut se bhī ḳhatm jis kā silsila hotā nahīñ",jigar-moradabadi
"kaun ye nāseh ko samjhā.e ba-tarz-e-dil-nashīñ
ishq sādiq ho to ġham bhī be-mazā hotā nahīñ",jigar-moradabadi
"dard se māmūr hotī jā rahī hai kā.enāt
ik dil-e-insāñ magar dard-āshnā hotā nahīñ",jigar-moradabadi
"mere arz-e-ġham pe vo kahnā kisī kā haa.e haa.e
shikva-e-ġham sheva-e-ahl-e-vafā hotā nahīñ",jigar-moradabadi
"us maqām-e-qarb tak ab ishq pahuñchā hī jahāñ
dīda-o-dil kā bhī aksar vāstā hotā nahīñ",jigar-moradabadi
"har qadam ke saath manzil lekin is kā kyā ilaaj
ishq hī kam-baḳht manzil-āshnā hotā nahīñ",jigar-moradabadi
"allāh allāh ye kamāl aur irtibāt-e-husn-o-ishq
fāsle hoñ laakh dil se dil judā hotā nahīñ",jigar-moradabadi
"kyā qayāmat hai ki is daur-e-taraqqī meñ 'jigar'
aadmī se aadmī kā haq adā hotā nahīñ",jigar-moradabadi
"ishq ko be-naqāb honā thā
aap apnā javāb honā thā",jigar-moradabadi
"mast-e-jām-e-sharāb honā thā
be-ḳhud-e-iztirāb honā thā",jigar-moradabadi
"terī āñkhoñ kā kuchh qusūr nahīñ
haañ mujhī ko ḳharāb honā thā",jigar-moradabadi
"aao mil jaao muskurā ke gale
ho chukā jo itaab honā thā",jigar-moradabadi
"kūcha-e-ishq meñ nikal aayā
jis ko ḳhāna-ḳharāb honā thā",jigar-moradabadi
"mast-e-jām-e-sharāb ḳhaak hote
ġharq-e-jām-e-sharāb honā thā",jigar-moradabadi
"dil ki jis par haiñ naqsh-e-rañgā-rañg
us ko saada kitāb honā thā",jigar-moradabadi
"ham ne nākāmiyoñ ko DhūñD liyā
āḳhirash kāmyāb honā thā",jigar-moradabadi
"haa.e vo lamha-e-sukūñ ki jise
mahshar-e-iztirāb honā thā",jigar-moradabadi
"nigah-e-yār ḳhud taḌap uThtī
shart-e-avval ḳharāb honā thā",jigar-moradabadi
"kyuuñ na hotā sitam bhī be-pāyāñ
karam-e-be-hisāb honā thā",jigar-moradabadi
"kyuuñ nazar hairatoñ meñ Duub ga.ī
mauj-e-sad-iztirāb honā thā",jigar-moradabadi
"ho chukā roz-e-avvalīñ hī 'jigar'
jis ko jitnā ḳharāb honā thā",jigar-moradabadi
"ishq meñ lā-javāb haiñ ham log
māhtāb āftāb haiñ ham log",jigar-moradabadi
"garche ahl-e-sharāb haiñ ham log
ye na samjho ḳharāb haiñ ham log",jigar-moradabadi
"shaam se aa ga.e jo piine par
sub.h tak āftāb haiñ ham log",jigar-moradabadi
"ham ko dāvā-e-ishq-bāzī hai
mustahiqq-e-azāb haiñ ham log",jigar-moradabadi
"naaz kartī hai ḳhāna-vīrānī
aise ḳhāna-ḳharāb haiñ ham log",jigar-moradabadi
"ham nahīñ jānte ḳhizāñ kyā hai
kushtagān-e-shabāb haiñ ham log",jigar-moradabadi
"tū hamārā javāb hai tanhā
aur terā javāb haiñ ham log",jigar-moradabadi
"tū hai dariyā-e-husn-o-mahbūbī
shakl-e-mauj-o-habāb haiñ ham log",jigar-moradabadi
"go sarāpā hijāb haiñ phir bhī
tere ruḳh kī naqāb haiñ ham log",jigar-moradabadi
"ḳhuub ham jānte haiñ apnī qadr
tere nā-kāmyāb haiñ ham log",jigar-moradabadi
"ham se ġhaflat na ho to phir kyā ho
rah-rav-e-mulk-e-ḳhvāb haiñ ham log",jigar-moradabadi
"jāntā bhī hai us ko tū vaa.iz
jis ke mast-o-ḳharāb haiñ ham log",jigar-moradabadi
"ham pe nāzil huā sahīfa-e-ishq
sāhibān-e-kitāb haiñ ham log",jigar-moradabadi
"har haqīqat se jo guzar jaa.eñ
vo sadāqat-ma.āb haiñ ham log",jigar-moradabadi
"jab milī aañkh hosh kho baiThe
kitne hāzir-javāb haiñ ham log",jigar-moradabadi
"ham se pūchho 'jigar' kī sar-mastī
mahram-e-āñ-janāb haiñ ham log",jigar-moradabadi
"jehl-e-ḳhirad ne din ye dikhā.e
ghaT ga.e insāñ baḌh ga.e saa.e",jigar-moradabadi
"haa.e vo kyūñkar dil bahlā.e
ġham bhī jis ko raas na aa.e",jigar-moradabadi
"zid par ishq agar aa jaa.e
paanī chhiḌke aag lagā.e",jigar-moradabadi
"dil pe kuchh aisā vaqt paḌā hai
bhāge lekin raah na paa.e",jigar-moradabadi
"kaisā majāz aur kaisī haqīqat
apne hī jalve apne hī saa.e",jigar-moradabadi
"jhūTī hai har ek masarrat
ruuh agar taskīn na paa.e",jigar-moradabadi
"kār-e-zamāna jitnā jitnā
bantā jaa.e bigaḌtā jaa.e",jigar-moradabadi
"zabt-e-mohabbat shart-e-mohabbat
jī hai ki zālim umDā aa.e",jigar-moradabadi
"husn vahī hai husn jo zālim
haath lagā.e haath na aa.e",jigar-moradabadi
"naġhma vahī hai naġhma ki jis ko
ruuh sune aur ruuh sunā.e",jigar-moradabadi
"rāh-e-junūñ āsān huī hai
zulf o mizha ke saa.e saa.e",jigar-moradabadi
"jo ab bhī na taklīf farmā.iyegā
to bas haath malte hī rah jā.iyegā",jigar-moradabadi
"nigāhoñ se chhup kar kahāñ jā.iyegā
jahāñ jā.iyegā hameñ pā.iyegā",jigar-moradabadi
"mirā jab burā haal sun pā.iyegā
ḳhirāmāñ ḳhirāmāñ chale ā.iyegā",jigar-moradabadi
"miTā kar hameñ aap pachhtā.iyegā
kamī koī mahsūs farmā.iyegā",jigar-moradabadi
"nahīñ khel nāseh junūñ kī haqīqat
samajh lījiyegā to samjhā.iyegā",jigar-moradabadi
"hameñ bhī ye ab dekhnā hai ki ham par
kahāñ tak tavajjoh na farmā.iyegā",jigar-moradabadi
"sitam ishq meñ aap āsāñ na samjheñ
taḌap jā.iyegā jo taḌpā.iyegā",jigar-moradabadi
"ye dil hai ise dil hī bas rahne diije
karam kījiyegā to pachhtā.iyegā",jigar-moradabadi
"kahīñ chup rahī hai zabān-e-mohabbat
na farmā.iyegā to farmā.iyegā",jigar-moradabadi
"bhulānā hamārā mubārak mubārak
magar shart ye hai na yaad ā.iyegā",jigar-moradabadi
"hameñ bhī na ab chain aa.egā jab tak
in āñkhoñ meñ aañsū na bhar lā.iyegā",jigar-moradabadi
"tirā jazba-e-shauq hai be-haqīqat
zarā phir to irshād farmā.iyegā",jigar-moradabadi
"hamīñ jab na hoñge to kyā rañg-e-mahfil
kise dekh kar aap sharmā.iyegā",jigar-moradabadi
"ye maanā ki de kar hameñ rañj-e-furqat
mudāvā-e-furqat na farmā.iyegā",jigar-moradabadi
"mohabbat mohabbat hī rahtī hai lekin
kahāñ tak tabī.at ko behlā.iyegā",jigar-moradabadi
"na hogā hamārā hī āġhosh ḳhālī
kuchh apnā bhī pahlū tahī pā.iyegā",jigar-moradabadi
"junūñ kī 'jigar' koī had bhī hai āḳhir
kahāñ tak kisī par sitam Dhā.iyegā",jigar-moradabadi
"jo tūfānoñ meñ palte jā rahe haiñ
vahī duniyā badalte jā rahe haiñ",jigar-moradabadi
"nikhartā aa rahā hai rañg-e-gulshan
ḳhas o ḳhāshāk jalte jā rahe haiñ",jigar-moradabadi
"vahīñ maiñ ḳhaak uḌtī dekhtā huuñ
jahāñ chashme ubalte jā rahe haiñ",jigar-moradabadi
"charāġh-e-dair-o-kāba allāh allāh
havā kī zid pe jalte jā rahe haiñ",jigar-moradabadi
"shabāb o husn meñ bahas aa paḌī hai
na.e pahlū nikalte jā rahe haiñ",jigar-moradabadi
"kaam āḳhir jazba-e-be-iḳhtiyār aa hī gayā
dil kuchh is sūrat se taḌpā un ko pyaar aa hī gayā",jigar-moradabadi
"jab nigāheñ uTh ga.iiñ allāh-rī merāj-shauq
dekhtā kyā huuñ vo jān-e-intizār aa hī gayā",jigar-moradabadi
"haa.e ye husn-e-tasavvur kā fareb-e-rañg-o-bū
maiñ ye samjhā jaise vo jān-e-bahār aa hī gayā",jigar-moradabadi
"haañ sazā de ai ḳhudā-e-ishq ai taufīq-e-ġham
phir zabān-e-be-adab par zikr yaar aa hī gayā",jigar-moradabadi
"is tarah ḳhush huuñ kisī ke vāda-e-fardā pe maiñ
dar-haqīqat jaise mujh ko e'tibār aa hī gayā",jigar-moradabadi
"haa.e kāfir-dil kī ye kāfir junūñ-añgeziyāñ
tum ko pyaar aa.e na aa.e mujh ko pyaar aa hī gayā",jigar-moradabadi
"dard ne karvaT hī badlī thī ki dil kī aaḌ se
daf.atan parda uThā aur parda-dār aa hī gayā",jigar-moradabadi
"dil ne ik naala kiyā aaj is tarah dīvāna-vār
baal bikhrā.e koī msatānā-vār aa hī gayā",jigar-moradabadi
"jaan hī de dī 'jigar' ne aaj pā-e-yār par
umr bhar kī be-qarārī ko qarār aa hī gayā",jigar-moradabadi
"kabhī shāḳh o sabza o barg par kabhī ġhuncha o gul o ḳhaar par
maiñ chaman meñ chāhe jahāñ rahūñ mirā haq hai fasl-e-bahār par",jigar-moradabadi
"mujhe deñ na ġhaiz meñ dhamkiyāñ gireñ laakh baar ye bijliyāñ
mirī saltanat ye hī āshiyāñ mirī milkiyat ye hī chaar par",jigar-moradabadi
"jinheñ kahiye ishq kī vus.ateñ jo haiñ ḳhaas husn kī azmateñ
ye usī ke qalb se pūchhiye jise faḳhr ho ġham-e-yār par",jigar-moradabadi
"mire ashk-e-ḳhūñ kī bahār hai ki muraqqa-e-ġham-e-yār hai
mirī shā.irī bhī nisār hai mirī chashm-e-sehr-nigār par",jigar-moradabadi
"ajab inqilāb-e-zamāna hai mirā muḳhtasar sā fasāna hai
yahī ab jo baar hai dosh par yahī sar thā zānu-e-yār par",jigar-moradabadi
"ye kamāl-e-ishq kī sāzisheñ ye jamāl-e-husn kī nāzisheñ
ye ināyateñ ye navāzisheñ mirī ek musht-e-ġhubār par",jigar-moradabadi
"mirī samt se use ai sabā ye payām-e-āḳhir-e-ġham sunā
abhī dekhnā ho to dekh jā ki ḳhizāñ hai apnī bahār par",jigar-moradabadi
"ye fareb-e-jalva hai sar-ba-sar mujhe Dar ye hai dil-e-be-ḳhabar
kahīñ jam na jaa.e tirī nazar inhīñ chand naqsh o nigār par",jigar-moradabadi
"maiñ rahīn-e-dard sahī magar mujhe aur chāhiye kyā 'jigar'
ġham-e-yār hai mirā shefta maiñ farefta ġham-e-yār par",jigar-moradabadi
"kasrat meñ bhī vahdat kā tamāshā nazar aayā
jis rañg meñ dekhā tujhe yaktā nazar aayā",jigar-moradabadi
"jab us ruḳh-e-pur-nūr kā jalva nazar aayā
ka.aba nazar aayā na kalīsā nazar aayā",jigar-moradabadi
"ye husn ye shoḳhī ye karishma ye adā.eñ
duniyā nazar aa.ī mujhe to kyā nazar aayā",jigar-moradabadi
"ik sarḳhushi-e-ishq hai ik be-ḳhudī-e-shauq
āñkhoñ ko ḳhudā jaane mirī kyā nazar aayā",jigar-moradabadi
"jab dekh na sakte the to dariyā bhī thā qatra
jab aañkh khulī qatra bhī dariyā nazar aayā",jigar-moradabadi
"qurbān tirī shān-e-ināyat ke dil o jaañ
is kam-nigahī par mujhe kyā kyā nazar aayā",jigar-moradabadi
"har rañg tire rañg meñ Duubā huā niklā
har naqsh tirā naqsh-e-kaf-e-pā nazar aayā",jigar-moradabadi
"āñkhoñ ne dikhā dī jo tire ġham kī haqīqat
aalam mujhe saarā tah-o-bālā nazar aayā",jigar-moradabadi
"har jalve ko dekhā tire jalvoñ se munavvar
har bazm meñ tū anjuman-ārā nazar aayā",jigar-moradabadi
"kiyā ta.ajjub ki mirī rūh-e-ravāñ tak pahuñche
pahle koī mire naġhmoñ kī zabāñ tak pahuñche",jigar-moradabadi
"jab har ik shorish-e-ġham zabt-e-fuġhāñ tak pahuñche
phir ḳhudā jaane ye hañgāma kahāñ tak pahuñche",jigar-moradabadi
"aañkh tak dil se na aa.e na zabāñ tak pahuñche
baat jis kī hai usī āfat-e-jāñ tak pahuñche",jigar-moradabadi
"tū jahāñ par thā bahut pahle vahīñ aaj bhī hai
dekh rindān-e-ḳhush-anfās kahāñ tak pahuñche",jigar-moradabadi
"jo zamāne ko burā kahte haiñ ḳhud haiñ vo bure
kaash ye baat tire gosh-e-girāñ tak pahuñche",jigar-moradabadi
"baḌh ke rindoñ ne qadam hazrat-e-vā.iz ke liye
girte paḌte jo dar-e-pīr-e-muġhāñ tak pahuñche",jigar-moradabadi
"tū mire hāl-e-pareshāñ pe bahut tanz na kar
apne gesū bhī zarā dekh kahāñ tak pahuñche",jigar-moradabadi
"un kā jo farz hai vo ahl-e-siyāsat jāneñ
merā paiġhām mohabbat hai jahāñ tak pahuñche",jigar-moradabadi
"ishq kī choT dikhāne meñ kahīñ aatī hai
kuchh ishāre the ki jo lafz-o-bayāñ tak pahuñche",jigar-moradabadi
"jalve betāb the jo parda-e-fitrat meñ 'jigar'
ḳhud taḌap kar mirī chashm-e-nigarāñ tak pahuñche",jigar-moradabadi
"koī ye kah de gulshan gulshan
laakh balā.eñ ek nasheman",jigar-moradabadi
"qātil rahbar qātil rahzan
dil sā dost na dil sā dushman",jigar-moradabadi
"phuul khile haiñ gulshan gulshan
lekin apnā apnā dāman",jigar-moradabadi
"ishq hai pyāre khel nahīñ hai
ishq hai kāre-shīsha-o-āhan",jigar-moradabadi
"ḳhair mizāj-e-husn kī yā-rab
tez bahut hai dil kī dhaḌkan",jigar-moradabadi
"aa ki na jaane tujh bin kab se
ruuh hai lāsha jism hai madfan",jigar-moradabadi
"aaj na jaane raaz ye kyā hai
hijr kī raat aur itnī raushan",jigar-moradabadi
"umreñ bītīñ sadiyāñ guzrīñ
hai vahī ab tak ishq kā bachpan",jigar-moradabadi
"tujh sā hasīñ aur ḳhūn-e-mohabbat
vahm hai shāyad surḳhi-e-dāman",jigar-moradabadi
"barq-e-havādis allāh allāh
jhuum rahī hai shāḳh-e-nasheman",jigar-moradabadi
"tū ne sulajh kar gesū-e-jānāñ
aur baḌhā dī shauq kī uljhan",jigar-moradabadi
"rahmat hogī tālib-e-isyāñ
rashk karegī pākī-e-dāman",jigar-moradabadi
"dil ki mujassam ā.īna-sāmāñ
aur vo zālim ā.īna-dushman",jigar-moradabadi
"baiThe ham har bazm meñ lekin
jhaaḌ ke uTThe apnā dāman",jigar-moradabadi
"hastī-e-shā.er allāh allāh
husn kī manzil ishq kā maskan",jigar-moradabadi
"rañgīñ fitrat saada tabī.at
farsh-nashīñ aur arsh-nasheman",jigar-moradabadi
"kaam adhūrā aur āzādī
naam baḌe aur thoḌe darshan",jigar-moradabadi
"sham.a hai lekin dhuñdlī dhu.dlī
saayā hai lekin raushan raushan",jigar-moradabadi
"kāñToñ kā bhī haq hai kuchh āḳhir
kaun chhuḌā.e apnā dāman",jigar-moradabadi
"chaltī phirtī chhāñv hai pyāre
kis kā sahrā kaisā gulshan",jigar-moradabadi
"kuchh is adā se aaj vo pahlū-nashīñ rahe
jab tak hamāre paas rahe ham nahīñ rahe",jigar-moradabadi
"īmān-o-kufr aur na duniyā-o-dīñ rahe
ai ishq-e-shād-bāsh ki tanhā hamīñ rahe",jigar-moradabadi
"aalam jab ek haal pe qaa.em nahīñ rahe
kyā ḳhaak e'tibār-e-nigāh-e-yaqīn rahe",jigar-moradabadi
"merī zabāñ pe shikva-e-dard-āfrīñ rahe
shāyad mire havās Thikāne nahīñ rahe",jigar-moradabadi
"jab tak ilāhī jism meñ jān-e-hazīñ rahe
nazreñ mirī javān raheñ dil hasīñ rahe",jigar-moradabadi
"yā-rab kisī ke rāz-e-mohabbat kī ḳhair ho
dast-e-junūñ rahe na rahe āstīñ rahe",jigar-moradabadi
"tā-chand josh-e-ishq meñ dil kī hifāzateñ
merī balā se ab vo junūnī kahīñ rahe",jigar-moradabadi
"jā aur koī zabt kī duniyā talāsh kar
ai ishq ham to ab tire qābil nahīñ rahe",jigar-moradabadi
"mujh ko nahīñ qubūl do-ālam kī vus.ateñ
qismat meñ kū-e-yār kī do-gaz zamīñ rahe",jigar-moradabadi
"ai ishq-e-nālā-kash tirī ġhairat ko kyā huā
hai hai araq araq vo tan-e-nāznīñ rahe",jigar-moradabadi
"dard-o-ġham-e-firāq ke ye saḳht marhale
hairāñ huuñ maiñ ki phir bhī tum itne hasīñ rahe",jigar-moradabadi
"allāh-re chashm-e-yār kī mojiz-bayāniyāñ
har ik ko hai gumāñ ki muḳhātib hamīñ rahe",jigar-moradabadi
"zālim uThā tū parda-e-vahm-o-gumān-o-fikr
kyā sāmne vo marhala-hā-e-yaqīñ rahe",jigar-moradabadi
"zāt-o-sifāt-e-husn kā aalam nazar meñ hai
mahdūd-e-sajda kyā mirā zauq-e-jabīñ rahe",jigar-moradabadi
"kis dard se kisī ne kahā aaj bazm meñ
achchhā ye hai vo nañg-e-mohabbat yahīñ rahe",jigar-moradabadi
"sar-dādgān-e-ishq-o-mohabbat kī kyā kamī
qātil kī teġh tez ḳhudā kī zamīñ rahe",jigar-moradabadi
"is ishq kī talāfi-e-māfāt dekhnā
rone kī hasrateñ haiñ jab aañsū nahīñ rahe",jigar-moradabadi
"kyā barābar kā mohabbat meñ asar hotā hai
dil idhar hotā hai zālim na udhar hotā hai",jigar-moradabadi
"ham ne kyā kuchh na kiyā dīda-e-dil kī ḳhātir
log kahte haiñ duāoñ meñ asar hotā hai",jigar-moradabadi
"dil to yuuñ dil se milāyā ki na rakkhā merā
ab nazar ke liye kyā hukm-e-nazar hotā hai",jigar-moradabadi
"maiñ gunahgār-e-junūñ maiñ ne ye maanā lekin
kuchh udhar se bhī taqāzā-e-nazar hotā hai",jigar-moradabadi
"kaun dekhe use betāb-e-mohabbat ai dil
tū vo naale hī na kar jin meñ asar hotā hai",jigar-moradabadi
"lākhoñ meñ intiḳhāb ke qābil banā diyā
jis dil ko tum ne dekh liyā dil banā diyā",jigar-moradabadi
"har-chand kar diyā mujhe barbād ishq ne
lekin unheñ to shefta-e-dil banā diyā",jigar-moradabadi
"pahle kahāñ ye naaz the ye ishva o adā
dil ko duā.eñ do tumheñ qātil banā diyā",jigar-moradabadi
"mohabbat meñ ye kyā maqām aa rahe haiñ
ki manzil pe haiñ aur chale jā rahe haiñ",jigar-moradabadi
"ye kah kah ke ham dil ko bahlā rahe haiñ
vo ab chal chuke haiñ vo ab aa rahe haiñ",jigar-moradabadi
"vo az-ḳhud hī nādim hue jā rahe haiñ
ḳhudā jaane kyā kyā ḳhayāl aa rahe haiñ",jigar-moradabadi
"hamāre hī dil se maze un ke pūchho
vo dhoke jo dānista ham khā rahe haiñ",jigar-moradabadi
"jafā karne vāloñ ko kyā ho gayā hai
vafā kar ke bhī ham to sharmā rahe haiñ",jigar-moradabadi
"vo aalam hai ab yaaro aġhyār kaise
hamīñ apne dushman hue jā rahe haiñ",jigar-moradabadi
"mizāj-e-girāmī kī ho ḳhair yā-rab
ka.ī din se aksar vo yaad aa rahe haiñ",jigar-moradabadi
"nazar milā ke mire paas aa ke luuT liyā
nazar haTī thī ki phir muskurā ke luuT liyā",jigar-moradabadi
"shikast-e-husn kā jalva dikhā ke luuT liyā
nigāh nīchī kiye sar jhukā ke luuT liyā",jigar-moradabadi
"duhā.ī hai mire allāh kī duhā.ī hai
kisī ne mujh se bhī mujh ko chhupā ke luuT liyā",jigar-moradabadi
"salām us pe ki jis ne uThā ke parda-e-dil
mujhī meñ rah ke mujhī meñ samā ke luuT liyā",jigar-moradabadi
"unhīñ ke dil se koī us kī azmateñ pūchhe
vo ek dil jise sab kuchh luTā ke luuT liyā",jigar-moradabadi
"yahāñ to ḳhud tirī hastī hai ishq ko darkār
vo aur hoñge jinheñ muskurā ke luuT liyā",jigar-moradabadi
"ḳhushā vo jaan jise dī ga.ī amānat-e-ishq
rahe vo dil jise apnā banā ke luuT liyā",jigar-moradabadi
"nigāh Daal dī jis par hasīn āñkhoñ ne
use bhī husn-e-mujassam banā ke luuT liyā",jigar-moradabadi
"baḌe vo aa.e dil o jaañ ke lūTne vaale
nazar se chheḌ diyā gudgudā ke luuT liyā",jigar-moradabadi
"rahā ḳharāb-e-mohabbat hī vo jise tū ne
ḳhud apnā dard-e-mohabbat dikhā ke luuT liyā",jigar-moradabadi
"koī ye luuT to dekhe ki us ne jab chāhā
tamām hastī-e-dil ko jagā ke luuT liyā",jigar-moradabadi
"karishmā-sāzi-e-husn-e-azal are tauba
mirā hī ā.īna mujh ko dikhā ke luuT liyā",jigar-moradabadi
"na luTte ham magar un mast añkhḌiyoñ ne 'jigar'
nazar bachāte hue DabDabā ke luuT liyā",jigar-moradabadi
"sab pe tū mehrbān hai pyāre
kuchh hamārā bhī dhyān hai pyāre",jigar-moradabadi
"aa ki tujh bin bahut dinoñ se ye dil
ek suunā makān hai pyāre",jigar-moradabadi
"tū jahāñ naaz se qadam rakh de
vo zamīn āsmān hai pyāre",jigar-moradabadi
"muḳhtasar hai ye shauq kī rūdād
har nafas dāstān hai pyāre",jigar-moradabadi
"apne jī meñ zarā to kar insāf
kab se nā-mehrbān hai pyāre",jigar-moradabadi
"sabr TuuTe hue diloñ kā na le
tū yūñhī dhaan paan hai pyāre",jigar-moradabadi
"ham se jo ho sakā so kar guzre
ab tirā imtihān hai pyāre",jigar-moradabadi
"mujh meñ tujh meñ to koī farq nahīñ
ishq kyuuñ darmiyān hai pyāre",jigar-moradabadi
"kyā kahe hāl-e-dil ġharīb 'jigar'
TuuTī phūTī zabān hai pyāre",jigar-moradabadi
"sabhī andāz-e-husn pyāre haiñ
ham magar sādgī ke maare haiñ",jigar-moradabadi
"us kī rātoñ kā intiqām na pūchh
jis ne hañs hañs ke din guzāre haiñ",jigar-moradabadi
"ai sahāroñ kī zindagī vaalo
kitne insān be-sahāre haiñ",jigar-moradabadi
"lāla-o-gul se tujh ko kyā nisbat
nā-mukammal se isti.āre haiñ",jigar-moradabadi
"ham to ab Duub kar hī ubhreñge
vo raheñ shaad jo kināre haiñ",jigar-moradabadi
"shab-e-furqat bhī jagmagā uTThī
ashk-e-ġham haiñ ki māh-pāre haiñ",jigar-moradabadi
"ātish-e-ishq vo jahannam hai
jis meñ firdaus ke nazāre haiñ",jigar-moradabadi
"vo hamīñ haiñ ki jin ke hāthoñ ne
gesū-e-zindagī sañvāre haiñ",jigar-moradabadi
"husn kī be-niyāziyoñ pe na jā
be-ishāre bhī kuchh ishāre haiñ",jigar-moradabadi
"shā.er-e-fitrat huuñ jab bhī fikr farmātā huuñ maiñ
ruuh ban kar zarre zarre meñ samā jaatā huuñ maiñ",jigar-moradabadi
"aa ki tujh bin is tarah ai dost ghabrātā huuñ maiñ
jaise har shai meñ kisī shai kī kamī paatā huuñ maiñ",jigar-moradabadi
"jis qadar afsāna-e-hastī ko dohrātā huuñ maiñ
aur bhī be-gāna-e-hastī huā jaatā huuñ maiñ",jigar-moradabadi
"jab makān-o-lā-makāñ sab se guzar jaatā huuñ maiñ
allāh allāh tujh ko ḳhud apnī jagah paatā huuñ maiñ",jigar-moradabadi
"terī sūrat kā jo ā.īna use paatā huuñ maiñ
apne dil par aap kyā kyā naaz farmātā huuñ maiñ",jigar-moradabadi
"yak-ba-yak ghabrā ke jitnī duur haT aatā huuñ maiñ
aur bhī us shoḳh ko nazdīk-tar paatā huuñ maiñ",jigar-moradabadi
"merī hastī shauq-e-paiham merī fitrat iztirāb
koī manzil ho magar guzrā chalā jaatā huuñ maiñ",jigar-moradabadi
"hā.e-rī majbūriyāñ tark-e-mohabbat ke liye
mujh ko samjhāte haiñ vo aur un ko samjhātā huuñ maiñ",jigar-moradabadi
"merī himmat dekhnā merī tabī.at dekhnā
jo sulajh jaatī hai gutthī phir se uljhātā huuñ maiñ",jigar-moradabadi
"husn ko kyā dushmanī hai ishq ko kyā bair hai
apne hī qadmoñ kī ḳhud hī Thokareñ khātā huuñ maiñ",jigar-moradabadi
"terī mahfil tere jalve phir taqāzā kyā zarūr
le uThā jaatā huuñ zālim le chalā jaatā huuñ maiñ",jigar-moradabadi
"tā-kujā ye parda-dārī-ha-e-ishq-o-lāf-e-husn
haañ sambhal jaa.eñ do-ālam hosh meñ aatā huuñ maiñ",jigar-moradabadi
"merī ḳhātir ab vo taklīf-e-tajalli kyuuñ kareñ
apnī gard-e-shauq meñ ḳhud hī chhupā jaatā huuñ maiñ",jigar-moradabadi
"dil mujassam sher-o-naġhma vo sarāpā rañg-o-bū
kyā fazā.eñ haiñ ki jin meñ hal huā jaatā huuñ maiñ",jigar-moradabadi
"tā-kujā zabt-e-mohabbat tā-kujā dard-e-firāq
rahm kar mujh par ki terā raaz kahlātā huuñ maiñ",jigar-moradabadi
"vāh-re shauq-e-shahādat kū-e-qātil kī taraf
gungunātā raqs kartā jhūmtā jaatā huuñ maiñ",jigar-moradabadi
"yā vo sūrat ḳhud jahān-e-rañg-o-bū mahkūm thā
yā ye aalam apne saa.e se dabā jaatā huuñ maiñ",jigar-moradabadi
"dekhnā is ishq kī ye turfa-kārī dekhnā
vo jafā karte haiñ mujh par aur sharmātā huuñ maiñ",jigar-moradabadi
"ek dil hai aur tūfān-e-havādis ai 'jigar'
ek shīsha hai ki har patthar se Takrātā huuñ maiñ",jigar-moradabadi
"shab-e-firāq hai aur niind aa.ī jaatī hai
kuchh is meñ un kī tavajjoh bhī paa.ī jaatī hai",jigar-moradabadi
"ye umr-e-ishq yūñhī kyā gañvā.ī jaatī hai
hayāt zinda haqīqat banā.ī jaatī hai",jigar-moradabadi
"banā banā ke jo duniyā miTā.ī jaatī hai
zarūr koī kamī hai ki paa.ī jaatī hai",jigar-moradabadi
"hamīñ pe ishq kī tohmat lagā.ī jaatī hai
magar ye sharm jo chehre pe chhā.ī jaatī hai",jigar-moradabadi
"ḳhudā kare ki haqīqat meñ zindagī ban jaa.e
vo zindagī jo zabāñ tak hī paa.ī jaatī hai",jigar-moradabadi
"gunāhgār ke dil se na bach ke chal zāhid
yahīñ kahīñ tirī jannat bhī paa.ī jaatī hai",jigar-moradabadi
"na soz-e-ishq na barq-e-jamāl par ilzām
diloñ meñ aag ḳhushī se lagā.ī jaatī hai",jigar-moradabadi
"kuchh aise bhī to haiñ rindān-e-pāk-bāz 'jigar'
ki jin ko be-mai-o-sāġhar pilā.ī jaatī hai",jigar-moradabadi
"sharmā ga.e lajā ga.e dāman chhuḌā ga.e
ai ishq marhabā vo yahāñ tak to aa ga.e",jigar-moradabadi
"dil par hazār tarah ke auhām chhā ga.e
ye tum ne kyā kiyā mirī duniyā meñ aa ga.e",jigar-moradabadi
"sab kuchh luTā ke rāh-e-mohabbat meñ ahl-e-dil
ḳhush haiñ ki jaise daulat-e-kaunain pā ga.e",jigar-moradabadi
"sehn-e-chaman ko apnī bahāroñ pe naaz thā
vo aa ga.e to saarī bahāroñ pe chhā ga.e",jigar-moradabadi
"aql o junūñ meñ sab kī thiiñ rāheñ judā judā
hir-phir ke lekin ek hī manzil pe aa ga.e",jigar-moradabadi
"ab kyā karūñ maiñ fitrat-e-nākām-e-ishq ko
jitne the hādsāt mujhe raas aa ga.e",jigar-moradabadi
"tabī.at in dinoñ begāna-e-ġham hotī jaatī hai
mire hisse kī goyā har ḳhushī kam hotī jaatī hai",jigar-moradabadi
"sahar hone ko hai bedār shabnam hotī jaatī hai
ḳhushī minjumala-o-asbāb-e-mātam hotī jaatī hai",jigar-moradabadi
"qayāmat kyā ye ai husn-e-do-ālam hotī jaatī hai
ki mahfil to vahī hai dil-kashī kam hotī jaatī hai",jigar-moradabadi
"vahī mai-ḳhāna-o-sahbā vahī sāġhar vahī shīsha
magar āvāz-e-noshā-nosh maddham hotī jaatī hai",jigar-moradabadi
"vahī haiñ shāhid-o-sāqī magar dil bujhtā jaatā hai
vahī hai sham.a lekin raushnī kam hotī jaatī hai",jigar-moradabadi
"vahī shorish hai lekin jaise mauj-e-tah-nashīñ koī
vahī dil hai magar āvāz maddham hotī jaatī hai",jigar-moradabadi
"vahī hai zindagī lekin 'jigar' ye haal hai apnā
ki jaise zindagī se zindagī kam hotī jaatī hai",jigar-moradabadi
"tire jamāl-e-haqīqat kī taab hī na huī
hazār baar nigah kī magar kabhī na huī",jigar-moradabadi
"tirī ḳhushī se agar ġham meñ bhī ḳhushī na huī
vo zindagī to mohabbat kī zindagī na huī",jigar-moradabadi
"kahāñ vo shoḳh mulāqāt ḳhud se bhī na huī
bas ek baar huī aur phir kabhī na huī",jigar-moradabadi
"vo ham haiñ ahl-e-mohabbat ki jaan se dil se
bahut buḳhār uThe aañkh shabnamī na huī",jigar-moradabadi
"Thahar Thahar dil-e-betāb pyaar to kar luuñ
ab us ke ba.ad mulāqāt phir huī na huī",jigar-moradabadi
"mire ḳhayāl se bhī aah mujh ko buad rahā
hazār tarah se chāhā barābarī na huī",jigar-moradabadi
"ham apnī rindī-o-tā.at pe ḳhaak naaz kareñ
qubūl-e-hazrat-e-sultāñ huī huī na huī",jigar-moradabadi
"koī baḌhe na baḌhe ham to jaan dete haiñ
phir aisī chashm-e-tavajjoh huī huī na huī",jigar-moradabadi
"tamām harf-o-hikāyat tamām dīda-o-dil
is ehtimām pe bhī sharh-e-āshiqī na huī",jigar-moradabadi
"fasurda-ḳhātirī-e-ishq ai ma.āz-allāh
ḳhayāl-e-yār se bhī kuchh shaguftagī na huī",jigar-moradabadi
"tirī nigāh-e-karam ko bhī aazmā dekhā
aziyyatoñ meñ na honī thī kuchh kamī na huī",jigar-moradabadi
"kisī kī mast-nigāhī ne haath thaam liyā
sharīk-e-hāl jahāñ merī be-ḳhudī na huī",jigar-moradabadi
"sabā ye un se hamārā payām kah denā
ga.e ho jab se yahāñ sub.h o shaam hī na huī",jigar-moradabadi
"vo kuchh sahī na sahī phir bhī zāhid-e-nādāñ
baḌe-baḌoñ se mohabbat meñ kāfirī na huī",jigar-moradabadi
"idhar se bhī hai sivā kuchh udhar kī majbūrī
ki ham ne aah to kī un se aah bhī na huī",jigar-moradabadi
"ḳhayāl-e-yār salāmat tujhe ḳhudā rakkhe
tire baġhair kabhī ghar meñ raushnī na huī",jigar-moradabadi
"ga.e the ham bhī 'jigar' jalva-gāh-e-jānāñ meñ
vo pūchhte hī rahe ham se baat bhī na huī",jigar-moradabadi
"tujhī se ibtidā hai tū hī ik din intihā hogā
sadā-e-sāz hogī aur na sāz-e-be-sadā hogā",jigar-moradabadi
"hameñ ma.alūm hai ham se suno mahshar meñ kyā hogā
sab us ko dekhte hoñge vo ham ko dekhtā hogā",jigar-moradabadi
"sar-e-mahshar ham aise āsiyoñ kā aur kyā hogā
dar-e-jannat na vā hogā dar-e-rahmat to vā hogā",jigar-moradabadi
"jahannam ho ki jannat jo bhī hogā faisla hogā
ye kyā kam hai hamārā aur un kā sāmnā hogā",jigar-moradabadi
"azal ho yā abad donoñ asīr-e-zulf-e-hazrat haiñ
jidhar nazreñ uThāoge yahī ik silsilā hogā",jigar-moradabadi
"ye nisbat ishq kī be-rañg laa.e rah nahīñ saktī
jo mahbūb-e-ḳhudā kā hai vo mahbūb-e-ḳhudā hogā",jigar-moradabadi
"isī ummīd par ham tālibān-e-dard jiite haiñ
ḳhoshā dard de ki terā aur dard-e-lā-davā hogā",jigar-moradabadi
"nigāh-e-qahr par bhī jān-o-dil sab kho.e baiThā hai
nigāh-e-mehr āshiq par agar hogī to kyā hogā",jigar-moradabadi
"siyānā bhej degā ham ko mahshar se jahannam meñ
magar jo dil pe guzregī vo dil hī jāntā hogā",jigar-moradabadi
"samajhtā kyā hai tū dīvāngān-e-ishq ko zāhid
ye ho jā.eñge jis jānib usī jānib ḳhudā hogā",jigar-moradabadi
"'jigar' kā haath hogā hashr meñ aur dāman-e-hazrat
shikāyat ho ki shikva jo bhī hogā barmalā hogā",jigar-moradabadi
"us kī nazroñ meñ intiḳhāb huā
dil ajab husn se ḳharāb huā",jigar-moradabadi
"ishq kā sehr kāmyāb huā
maiñ tirā tū mirā javāb huā",jigar-moradabadi
"har nafas mauj-e-iztirāb huā
zindagī kyā huī azaab huā",jigar-moradabadi
"jazba-e-shauq kāmyāb huā
aaj mujh se unheñ hijāb huā",jigar-moradabadi
"maiñ banūñ kis liye na mast-e-sharāb
kyuuñ mujassam koī shabāb huā",jigar-moradabadi
"nigah-e-nāz le ḳhabar varna
dard mahbūb-e-iztirāb huā",jigar-moradabadi
"merī barbādiyāñ durust magar
tū batā kyā tujhe savāb huā",jigar-moradabadi
"ain qurbat bhī ain furqat bhī
haa.e vo qatra jo habāb huā",jigar-moradabadi
"mastiyāñ har taraf haiñ āvāra
kaun ġhārat-gar-e-sharāb huā",jigar-moradabadi
"dil ko chhūnā na ai nasīm-e-karam
ab ye dil rau-kash-e-habāb huā",jigar-moradabadi
"ishq-e-be-imtiyāz ke hāthoñ
husn ḳhud bhī shikast-yāb huā",jigar-moradabadi
"jab vo aa.e to pesh-tar sab se
merī āñkhoñ ko izn-e-ḳhvāb huā",jigar-moradabadi
"dil kī har chiiz jagmagā uTThī
aaj shāyad vo be-naqāb huā",jigar-moradabadi
"daur-e-hañgāma-e-nashāt na pūchh
ab vo sab kuchh ḳhayāl o ḳhvāb huā",jigar-moradabadi
"tū ne jis ashk par nazar Daalī
josh khā kar vahī sharāb huā",jigar-moradabadi
"sitam-e-ḳhās-e-yār kī hai qasam
karam-e-yār be-hisāb huā",jigar-moradabadi
"use hāl-o-qāl se vāsta na ġharaz maqām-o-qayām se
jise koī nisbat-e-ḳhās ho tire husn-e-barq-ḳhirām se",jigar-moradabadi
"mujhe de rahe haiñ tasalliyāñ vo har ek taaza payām se
kabhī aa ke manzar-e-ām par kabhī haT ke manzar-e-ām se",jigar-moradabadi
"kyuuñ kiyā rahā jo muqābla ḳhatrāt-e-gām-ba-gām se
sar-e-bām-e-ishq-e-tamām tak rah-e-shauq-e-nīm-tamām se",jigar-moradabadi
"na ġharaz kisī se na vāsta mujhe kaam apne hī kaam se
tire zikr se tirī fikr se tirī yaad se tire naam se",jigar-moradabadi
"mire sāqiyā mire sāqiyā tujhe marhabā tujhe marhabā
tū pilā.e jā tū pilā.e jā isī chashm-e-jām-ba-jām se",jigar-moradabadi
"tirī sub.h-e-aish hai kyā balā tujhe ai falak jo ho hausla
kabhī kar le aa ke muqābla ġham-e-hijr-e-yār kī shaam se",jigar-moradabadi
"mujhe yuuñ na ḳhaak meñ tū milā maiñ agarche huuñ tirā naqsh-e-pā
tire jalve kī hai baqā mire shauq-e-nām-ba-nām se",jigar-moradabadi
"tirī chashm-e-mast ko kyā kahūñ ki nazar nazar hai fusūñ fusūñ
ye tamām hosh ye sab junūñ isī ek gardish-e-jām se",jigar-moradabadi
"ye kitāb-e-dil kī haiñ āyateñ maiñ batā.ūñ kyā jo haiñ nisbateñ
mire sajda-hā-e-davām ko tire naqsh-hā-e-ḳhirām se",jigar-moradabadi
"mujhe chāhiye vahī sāqiyā jo baras chale jo chhalak chale
tire husn-e-shīsha-ba-dast se tirī chashm-e-bāda-ba-jām se",jigar-moradabadi
"jo uThā hai dard uThā kare koī ḳhaak us se gilā kare
jise zid ho husn ke zikr se jise chiḌh ho ishq ke naam se",jigar-moradabadi
"vahīñ chashm-e-hūr phaḌak ga.ī abhī pī na thī ki bahak ga.ī
kabhī yak-ba-yak jo chhalak ga.ī kisī rind-e-mast ke jaam se",jigar-moradabadi
"tū hazār uzr kare magar hameñ rashk hai aur hī kuchh 'jigar'
tirī iztirāb-e-nigāh se tire ehtiyāt-e-kalām se",jigar-moradabadi
"vo adā-e-dilbarī ho ki navā-e-āshiqāna
jo diloñ ko fat.h kar le vahī fāteh-e-zamāna",jigar-moradabadi
"ye tirā jamāl-e-kāmil ye shabāb kā zamāna
dil-e-dushmanāñ salāmat dil-e-dostāñ nishāna",jigar-moradabadi
"kabhī husn kī tabī.at na badal sakā zamāna
vahī nāz-e-be-niyāzī vahī shān-e-ḳhusravāna",jigar-moradabadi
"maiñ huuñ us maqām par ab ki firāq o vasl kaise
mirā ishq bhī kahānī tirā husn bhī fasāna",jigar-moradabadi
"mirī zindagī to guzrī tire hijr ke sahāre
mirī maut ko bhī pyāre koī chāhiye bahāna",jigar-moradabadi
"tire ishq kī karāmat ye agar nahīñ to kyā hai
kabhī be-adab na guzrā mire paas se zamāna",jigar-moradabadi
"tirī duurī o huzūrī kā ye hai ajiib aalam
abhī zindagī haqīqat abhī zindagī fasāna",jigar-moradabadi
"mire ham-safīr bulbul mirā terā saath hī kyā
maiñ zamīr-e-dasht-o-dariyā tū asīr-e-āshiyāna",jigar-moradabadi
"maiñ vo saaf hī na kah duuñ jo hai farq mujh meñ tujh meñ
tirā dard dard-e-tanhā mirā ġham ġham-e-zamāna",jigar-moradabadi
"tire dil ke TūTne par hai kisī ko naaz kyā kyā
tujhe ai 'jigar' mubārak ye shikast-e-fātehāna",jigar-moradabadi
"vo jo rūTheñ yuuñ manānā chāhiye
zindagī se ruuTh jaanā chāhiye",jigar-moradabadi
"himmat-e-qātil baḌhānā chāhiye
zer-e-ḳhanjar muskurānā chāhiye",jigar-moradabadi
"zindagī hai naam johd o jañg kā
maut kyā hai bhuul jaanā chāhiye",jigar-moradabadi
"hai inhīñ dhokoñ se dil kī zindagī
jo hasīñ dhokā ho khānā chāhiye",jigar-moradabadi
"lazzateñ haiñ dushman-e-auj-e-kamāl
kulfatoñ se jī lagānā chāhiye",jigar-moradabadi
"un se milne ko to kyā kahiye 'jigar'
ḳhud se milne ko zamānā chāhiye",jigar-moradabadi
"yādash-ba-ḳhair jab vo tasavvur meñ aa gayā
sher o shabāb o husn kā dariyā bahā gayā",jigar-moradabadi
"jab ishq apne markaz-e-aslī pe aa gayā
ḳhud ban gayā hasīn do aalam pe chhā gayā",jigar-moradabadi
"jo dil kā raaz thā use kuchh dil hī pā gayā
vo kar sake bayāñ na hamīñ se kahā gayā",jigar-moradabadi
"nāseh fasāna apnā hañsī meñ uḌā gayā
ḳhush-fikr thā ki saaf ye pahlū bachā gayā",jigar-moradabadi
"apnā zamāna aap banāte haiñ ahl-e-dil
ham vo nahīñ ki jin ko zamāna banā gayā",jigar-moradabadi
"dil ban gayā nigāh nigah ban ga.ī zabāñ
aaj ik sukūt-e-shauq qayāmat hī Dhā gayā",jigar-moradabadi
"merā kamāl-e-sher bas itnā hai ai 'jigar'
vo mujh pe chhā ga.e maiñ zamāne pe chhā gayā",jigar-moradabadi
"ye hai mai-kada yahāñ riñd haiñ yahāñ sab kā saaqī imaam hai
ye haram nahīñ hai ai shaiḳh jī yahāñ pārsā.ī harām hai",jigar-moradabadi
"jo zarā sī pī ke bahak gayā use mai-kade se nikāl do
yahāñ tañg-nazar kā guzar nahīñ yahāñ ahl-e-zarf kā kaam hai",jigar-moradabadi
"koī mast hai koī tishna-lab to kisī ke haath meñ jaam hai
magar is pe koī kare bhī kyā ye to mai-kade kā nizām hai",jigar-moradabadi
"ye janāb-e-shaiḳh kā falsafa hai ajiib saare jahān se
jo vahāñ piyo to halāl hai jo yahāñ piyo to harām hai",jigar-moradabadi
"isī kā.enāt meñ ai 'jigar' koī inqalāb uThegā phir
ki buland ho ke bhī aadmī abhī ḳhvāhishoñ kā ġhulām hai",jigar-moradabadi
"ye misra.a kaash naqsh-e-har-dar-o-dīvār ho jaa.e
jise jiinā ho marne ke liye tayyār ho jaa.e",jigar-moradabadi
"vahī mai-ḳhvār hai jo is tarah mai-ḳhvār ho jaa.e
ki shīsha toḌ de aur be-piye sarshār ho jaa.e",jigar-moradabadi
"dil-e-insāñ agar shā.ista-e-asrār ho jaa.e
lab-e-ḳhāmosh-fitrat hī lab-e-guftār ho jaa.e",jigar-moradabadi
"har ik be-kār sī hastī ba-rū-e-kār ho jaa.e
junūñ kī rūh-e-ḳhvābīda agar bedār ho jaa.e",jigar-moradabadi
"sunā hai hashr meñ har aañkh use be-parda dekhegī
mujhe Dar hai na tauhīn-e-jamāl-e-yār ho jaa.e",jigar-moradabadi
"harīm-e-nāz meñ us kī rasā.ī ho to kyūñkar ho
ki jo āsūda zer-e-sāya-e-dīvār ho jaa.e",jigar-moradabadi
"ma.āz-allāh us kī vārdāt-e-ġham ma.āz-allāh
chaman jis kā vatan ho aur chaman-be-zār ho jaa.e",jigar-moradabadi
"yahī hai zindagī to zindagī se ḳhud-kushī achchhī
ki insāñ ālam-e-insāniyat par baar ho jaa.e",jigar-moradabadi
"ik aisī shaan paidā kar ki bātil thartharā uTThe
nazar talvār ban jaa.e nafas jhankār ho jaa.e",jigar-moradabadi
"ye roz o shab ye sub.h o shaam ye bastī ye vīrāna
sabhī bedār haiñ insāñ agar bedār ho jaa.e",jigar-moradabadi
"aaj sochā to aañsū bhar aa.e
muddateñ ho ga.iiñ muskurā.e",kaifi-azmi
"har qadam par udhar muḌ ke dekhā
un kī mahfil se ham uTh to aa.e",kaifi-azmi
"rah ga.ī zindagī dard ban ke
dard dil meñ chhupā.e chhupā.e",kaifi-azmi
"dil kī nāzuk rageñ TūTtī haiñ
yaad itnā bhī koī na aa.e",kaifi-azmi
"haath aa kar lagā gayā koī
merā chhappar uThā gayā koī",kaifi-azmi
"lag gayā ik mashīn meñ maiñ bhī
shahr meñ le ke aa gayā koī",kaifi-azmi
"maiñ khaḌā thā ki piiTh par merī
ishtihār ik lagā gayā koī",kaifi-azmi
"ye sadī dhuup ko tarastī hai
jaise sūraj ko khā gayā koī",kaifi-azmi
"aisī mahñgā.ī hai ki chehra bhī
bech ke apnā khā gayā koī",kaifi-azmi
"ab vo armān haiñ na vo sapne
sab kabūtar uḌā gayā koī",kaifi-azmi
"vo ga.e jab se aisā lagtā hai
chhoTā moTā ḳhudā gayā koī",kaifi-azmi
"merā bachpan bhī saath le aayā
gaañv se jab bhī aa gayā koī",kaifi-azmi
"itnā to zindagī meñ kisī ke ḳhalal paḌe
hañsne se ho sukūn na rone se kal paḌe",kaifi-azmi
"jis tarah hañs rahā huuñ maiñ pī pī ke garm ashk
yuuñ dūsrā hañse to kaleja nikal paḌe",kaifi-azmi
"ik tum ki tum ko fikr-e-nasheb-o-farāz hai
ik ham ki chal paḌe to bahar-hāl chal paḌe",kaifi-azmi
"saaqī sabhī ko hai ġham-e-tishna-labī magar
mai hai usī kī naam pe jis ke ubal paḌe",kaifi-azmi
"muddat ke ba.ad us ne jo kī lutf kī nigāh
jī ḳhush to ho gayā magar aañsū nikal paḌe",kaifi-azmi
"jhukī jhukī sī nazar be-qarār hai ki nahīñ
dabā dabā sā sahī dil meñ pyaar hai ki nahīñ",kaifi-azmi
"tū apne dil kī javāñ dhaḌkanoñ ko gin ke batā
mirī tarah tirā dil be-qarār hai ki nahīñ",kaifi-azmi
"vo pal ki jis meñ mohabbat javān hotī hai
us ek pal kā tujhe intizār hai ki nahīñ",kaifi-azmi
"tirī umiid pe Thukrā rahā huuñ duniyā ko
tujhe bhī apne pe ye e'tibār hai ki nahīñ",kaifi-azmi
"jo vo mire na rahe maiñ bhī kab kisī kā rahā
bichhaḌ ke un se salīqa na zindagī kā rahā",kaifi-azmi
"laboñ se uḌ gayā jugnū kī tarah naam us kā
sahārā ab mire ghar meñ na raushnī kā rahā",kaifi-azmi
"guzarne ko to hazāroñ hī qāfile guzre
zamīñ pe naqsh-e-qadam bas kisī kisī kā rahā",kaifi-azmi
"kahīñ se lauT ke ham laḌkhaḌā.e haiñ kyā kyā
sitāre zer-e-qadam raat aa.e haiñ kyā kyā",kaifi-azmi
"nasheb-e-hastī se afsos ham ubhar na sake
farāz-e-dār se paiġhām aa.e haiñ kyā kyā",kaifi-azmi
"jab us ne haar ke ḳhanjar zamīñ pe pheñk diyā
tamām zaḳhm-e-jigar muskurā.e haiñ kyā kyā",kaifi-azmi
"chhaTā jahāñ se us āvāz kā ghanā bādal
vahīñ se dhuup ne talve jalā.e haiñ kyā kyā",kaifi-azmi
"uThā ke sar mujhe itnā to dekh lene de
ki qatl-gāh meñ dīvāne aa.e haiñ kyā kyā",kaifi-azmi
"kahīñ añdhere se mānūs ho na jaa.e adab
charāġh tez havā ne bujhā.e haiñ kyā kyā",kaifi-azmi
"ḳhār-o-ḳhas to uTheñ rāsta to chale
maiñ agar thak gayā qāfila to chale",kaifi-azmi
"chāñd sūraj buzurgoñ ke naqsh-e-qadam
ḳhair bujhne do un ko havā to chale",kaifi-azmi
"hākim-e-shahr ye bhī koī shahr hai
masjideñ band haiñ mai-kada to chale",kaifi-azmi
"us ko maz.hab kaho yā siyāsat kaho
ḳhud-kushī kā hunar tum sikhā to chale",kaifi-azmi
"itnī lāsheñ maiñ kaise uThā pā.ūñgā
aap īñToñ kī hurmat bachā to chale",kaifi-azmi
"belche laao kholo zamīñ kī taheñ
maiñ kahāñ dafn huuñ kuchh patā to chale",kaifi-azmi
"kī hai koī hasīn ḳhatā har ḳhatā ke saath
thoḌā sā pyaar bhī mujhe de do sazā ke saath",kaifi-azmi
"gar Dūbnā hī apnā muqaddar hai to suno
Dūbeñge ham zarūr magar nāḳhudā ke saath",kaifi-azmi
"manzil se vo bhī duur thā aur ham bhī duur the
ham ne bhī dhuul uḌaa.ī bahut rahnumā ke saath",kaifi-azmi
"raqs-e-sabā ke jashn meñ ham tum bhī nāchte
ai kaash tum bhī aa ga.e hote sabā ke saath",kaifi-azmi
"ikkīsvīñ sadī kī taraf ham chale to haiñ
fitne bhī jaag uTThe haiñ āvāz-e-pā ke saath",kaifi-azmi
"aisā lagā ġharībī kī rekhā se huuñ buland
pūchhā kisī ne haal kuchh aisī adā ke saath",kaifi-azmi
"kyā jaane kis kī pyaas bujhāne kidhar ga.iiñ
is sar pe jhuum ke jo ghaTā.eñ guzar ga.iiñ",kaifi-azmi
"dīvāna pūchhtā hai ye lahroñ se baar baar
kuchh bastiyāñ yahāñ thiiñ batāo kidhar ga.iiñ",kaifi-azmi
"ab jis taraf se chāhe guzar jaa.e kārvāñ
vīrāniyāñ to sab mire dil meñ utar ga.iiñ",kaifi-azmi
"paimāna TūTne kā koī ġham nahīñ mujhe
ġham hai to ye ki chāñdnī rāteñ bikhar ga.iiñ",kaifi-azmi
"paayā bhī un ko kho bhī diyā chup bhī ho rahe
ik muḳhtasar sī raat meñ sadiyāñ guzar ga.iiñ",kaifi-azmi
"laa.ī phir ik laġhzish-e-mastāna tere shahr meñ
phir baneñgī masjideñ mai-ḳhāna tere shahr meñ",kaifi-azmi
"aaj phir TūTeñgī tere ghar kī nāzuk khiḌkiyāñ
aaj phir dekhā gayā dīvāna tere shahr meñ",kaifi-azmi
"jurm hai terī galī se sar jhukā kar lauTnā
kufr hai pathrāv se ghabrānā tere shahr meñ",kaifi-azmi
"shah-nāme likkhe haiñ khañDarāt kī har iiñT par
har jagah hai dafn ik afsāna tere shahr meñ",kaifi-azmi
"kuchh kanīzeñ jo harīm-e-nāz meñ haiñ bāryāb
māñgtī haiñ jaan o dil nazrāna tere shahr meñ",kaifi-azmi
"nañgī saḌkoñ par bhaTak kar dekh jab martī hai raat
reñgtā hai har taraf vīrāna tere shahr meñ",kaifi-azmi
"maiñ DhūñDtā huuñ jise vo jahāñ nahīñ miltā
na.ī zamīn nayā āsmāñ nahīñ miltā",kaifi-azmi
"na.ī zamīn nayā āsmāñ bhī mil jaa.e
na.e bashar kā kahīñ kuchh nishāñ nahīñ miltā",kaifi-azmi
"vo teġh mil ga.ī jis se huā hai qatl mirā
kisī ke haath kā us par nishāñ nahīñ miltā",kaifi-azmi
"vo merā gaañv hai vo mere gaañv ke chūlhe
ki jin meñ shole to shole dhuāñ nahīñ miltā",kaifi-azmi
"jo ik ḳhudā nahīñ miltā to itnā mātam kyuuñ
yahāñ to koī mirā ham-zabāñ nahīñ miltā",kaifi-azmi
"khaḌā huuñ kab se maiñ chehroñ ke ek jañgal meñ
tumhāre chehre kā kuchh bhī yahāñ nahīñ miltā",kaifi-azmi
"patthar ke ḳhudā vahāñ bhī paa.e
ham chāñd se aaj lauT aa.e",kaifi-azmi
"dīvāreñ to har taraf khaḌī haiñ
kyā ho ga.e mehrbān saa.e",kaifi-azmi
"jañgal kī havā.eñ aa rahī haiñ
kāġhaz kā ye shahr uḌ na jaa.e",kaifi-azmi
"lailā ne nayā janam liyā hai
hai qais koī jo dil lagā.e",kaifi-azmi
"hai aaj zamīñ kā ġhusl-e-sehhat
jis dil meñ ho jitnā ḳhuun laa.e",kaifi-azmi
"sahrā sahrā lahū ke ḳheme
phir pyāse lab-e-furāt aa.e",kaifi-azmi
"shor yūñhī na parindoñ ne machāyā hogā
koī jañgal kī taraf shahr se aayā hogā",kaifi-azmi
"peḌ ke kāTne vāloñ ko ye mālūm to thā
jism jal jā.eñge jab sar pe na saaya hogā",kaifi-azmi
"bānī-e-jashn-e-bahārāñ ne ye sochā bhī nahīñ
kis ne kāñToñ ko lahū apnā pilāyā hogā",kaifi-azmi
"bijlī ke taar pe baiThā huā hañstā panchhī
sochtā hai ki vo jañgal to parāyā hogā",kaifi-azmi
"apne jañgal se jo ghabrā ke uḌe the pyāse
har sarāb un ko samundar nazar aayā hogā",kaifi-azmi
"sunā karo mirī jaañ in se un se afsāne
sab ajnabī haiñ yahāñ kaun kis ko pahchāne",kaifi-azmi
"yahāñ se jald guzar jaao qāfile vaalo
haiñ merī pyaas ke phūñke hue ye vīrāne",kaifi-azmi
"mire junūn-e-parastish se tañg aa ga.e log
sunā hai band kiye jā rahe haiñ but-ḳhāne",kaifi-azmi
"jahāñ se pichhle pahar koī tishna-kām uThā
vahīñ pe toḌe haiñ yāroñ ne aaj paimāne",kaifi-azmi
"bahār aa.e to merā salām kah denā
mujhe to aaj talab kar liyā hai sahrā ne",kaifi-azmi
"huā hai hukm ki 'kaifī' ko sañgsār karo
masīh baiThe haiñ chhup ke kahāñ ḳhudā jaane",kaifi-azmi
"tum itnā jo muskurā rahe ho
kyā ġham hai jis ko chhupā rahe ho",kaifi-azmi
"āñkhoñ meñ namī hañsī laboñ par
kyā haal hai kyā dikhā rahe ho",kaifi-azmi
"ban jā.eñge zahr piite piite
ye ashk jo piite jā rahe ho",kaifi-azmi
"jin zaḳhmoñ ko vaqt bhar chalā hai
tum kyuuñ unheñ chheḌe jā rahe ho",kaifi-azmi
"rekhāoñ kā khel hai muqaddar
rekhāoñ se maat khā rahe ho",kaifi-azmi
"vo bhī sarāhne lage arbāb-e-fan ke ba.ad
dād-e-suḳhan milī mujhe tark-e-suḳhan ke ba.ad",kaifi-azmi
"dīvāna-vār chāñd se aage nikal ga.e
Thahrā na dil kahīñ bhī tirī anjuman ke ba.ad",kaifi-azmi
"hoñToñ ko sī ke dekhiye pachhtā.iyegā aap
hañgāme jaag uThte haiñ aksar ghuTan ke ba.ad",kaifi-azmi
"ġhurbat kī ThanDī chhāñv meñ yaad aa.ī us kī dhuup
qadr-e-vatan huī hameñ tark-e-vatan ke ba.ad",kaifi-azmi
"elān-e-haq meñ ḳhatra-e-dār-o-rasan to hai
lekin savāl ye hai ki dār-o-rasan ke ba.ad",kaifi-azmi
"insāñ kī ḳhvāhishoñ kī koī intihā nahīñ
do gaz zamīñ bhī chāhiye do gaz kafan ke ba.ad",kaifi-azmi
"ibtidā se ham za.iif o nā-tavāñ paidā hue
uḌ gayā jab rañg ruḳh se ustuḳhvāñ paidā hue",meer-anees
"ḳhāksārī ne dikhā.īñ rif.atoñ par rif.ateñ
is zamīñ se vaah kyā kyā āsmāñ paidā hue",meer-anees
"ilm ḳhāliq kā ḳhazāna hai miyān-e-kāf-o-nūn
ek kun kahne se ye kaun-o-makāñ paidā hue",meer-anees
"zabt dekho sab kī sun lī aur kuchh apnī kahī
is zabāñ-dānī par aise be-zabāñ paidā hue",meer-anees
"shor-baḳhtī aa.ī hisse meñ unhīñ ke vā nasīb
talḳh-kāmī ke liye shīrīñ-zabāñ paidā hue",meer-anees
"ehtiyāt-e-jism kyā anjām ko socho 'anīs'
ḳhaak hone ko ye musht-e-ustuḳhvāñ paidā hue",meer-anees
"ishāre kyā nigah-e-nāz-e-dil-rubā ke chale
sitam ke tiir chale nīmche qazā ke chale",meer-anees
"gunah kā bojh jo gardan pe ham uThā ke chale
ḳhudā ke aage ḳhajālat se sar jhukā ke chale",meer-anees
"talab se aar hai allāh se faqīroñ ko
kahīñ jo ho gayā pherā sadā sunā ke chale",meer-anees
"pukāre kahtī thī hasrat se na.ash āshiq kī
sanam kidhar ko hameñ ḳhaak meñ milā ke chale",meer-anees
"misāl-e-māhī-e-be-āb maujeñ taḌpā kiiñ
habāb phuuT ke ro.e jo tum nahā ke chale",meer-anees
"maqām yuuñ huā is kār-gāh-e-duniyā meñ
ki jaise din ko musāfir sarā meñ aa ke chale",meer-anees
"kisī kā dil na kiyā ham ne pā.emāl kabhī
chale jo raah to chyūñTī ko bhī bachā ke chale",meer-anees
"milā jinheñ unheñ uftādgī se auj milā
unhīñ ne khaa.ī hai Thokar jo sar uThā ke chale",meer-anees
"'anīs' dam kā bharosa nahīñ Thahar jaao
charāġh le ke kahāñ sāmne havā ke chale",meer-anees
"ḳhud naved-e-zindagī laa.ī qazā mere liye
sham-e-kushta huuñ fanā meñ hai baqā mere liye",meer-anees
"zindagī meñ to na ik dam ḳhush kiyā hañs bol kar
aaj kyuuñ rote haiñ mere āshnā mere liye",meer-anees
"kunj-e-uzlat meñ misāl-e-āsiyā huuñ gosha-gīr
rizq pahuñchātā hai ghar baiThe ḳhudā mere liye",meer-anees
"tū sarāpā ajr ai zāhid maiñ sar-tā-pā gunāh
bāġh-e-jannat terī ḳhātir karbalā mere liye",meer-anees
"naam raushan kar ke kyūñkar bujh na jaatā misl-e-sham.a
nā-muvāfiq thī zamāne kī havā mere liye",meer-anees
"har nafas ā.īna-e-dil se ye aatī hai sadā
ḳhaak tū ho jā to hāsil ho jilā mere liye",meer-anees
"ḳhaak se hai ḳhaak ko ulfat taḌaptā huuñ 'anīs'
karbalā ke vāste maiñ karbalā mere liye",meer-anees
"koī aniis koī āshnā nahīñ rakhte
kisī kī aas baġhair az ḳhudā nahīñ rakhte",meer-anees
"kisī ko kyā ho diloñ kī shikastagī kī ḳhabar
ki TūTne meñ ye shīshe sadā nahīñ rakhte",meer-anees
"faqīr dost jo ho ham ko sarfarāz kare
kuchh aur farsh ba-juz boriyā nahīñ rakhte",meer-anees
"musāfiro shab-e-avval bahut hai tiira o taar
charāġh-e-qabr abhī se jalā nahīñ rakhte",meer-anees
"vo log kaun se haiñ ai ḳhudā-e-kaun-o-makāñ
suḳhan se kaan ko jo āshnā nahīñ rakhte",meer-anees
"musāfirān-e-adam kā pata mile kyūñkar
vo yuuñ ga.e ki kahīñ naqsh-e-pā nahīñ rakhte",meer-anees
"tap-e-darūñ ġham-e-furqat varam-e-payāda-ravī
maraz to itne haiñ aur kuchh davā nahīñ rakhte",meer-anees
"khulegā haal unheñ jab ki aañkh band huī
jo log ulfat-e-mushkil-kushā nahīñ rakhte",meer-anees
"jahāñ kī lazzat o ḳhvāhish se hai bashar kā ḳhamīr
vo kaun haiñ ki jo hirs-o-havā nahīñ rakhte",meer-anees
"'anīs' bech ke jaañ apnī hind se niklo
jo tosha-e-safar-e-karbalā nahīñ rakhte",meer-anees
"mirā rāz-e-dil āshkārā nahīñ
vo dariyā huuñ jis kā kinārā nahīñ",meer-anees
"vo gul huuñ judā sab se hai jis kā rañg
vo bū huuñ ki jo āshkārā nahīñ",meer-anees
"vo paanī huuñ shīrīñ nahīñ jis meñ shor
vo ātish huuñ jis meñ sharāra nahīñ",meer-anees
"bahut zāl-e-duniyā ne diiñ bāziyāñ
maiñ vo naujavāñ huuñ jo haarā nahīñ",meer-anees
"jahannam se ham be-qarāroñ ko kyā
jo ātish pe Thahre vo paarā nahīñ",meer-anees
"faqīroñ kī majlis hai sab se judā
amīroñ kā yaañ tak guzārā nahīñ",meer-anees
"sikandar kī ḳhātir bhī hai sadd-e-bāb
jo daarā bhī ho to madārā nahīñ",meer-anees
"kisī ne tirī tarah se ai 'anīs'
urūs-e-suḳhan ko sañvārā nahīñ",meer-anees
"numūd o buud ko aaqil habāb samjhe haiñ
vo jāgte haiñ jo duniyā ko ḳhvāb samjhe haiñ",meer-anees
"kabhī burā nahīñ jaanā kisī ko apne sivā
har ek zarre ko ham āftāb samjhe haiñ",meer-anees
"ajab nahīñ hai jo shīshoñ meñ bhar ke le jaa.eñ
in āñsuoñ ko farishte gulāb samjhe haiñ",meer-anees
"zamāna ek tarah par kabhī nahīñ rahtā
isī ko ahl-e-jahāñ inqilāb samjhe haiñ",meer-anees
"unhīñ ko dār-e-baqā kī hai puḳhtagī kā ḳhayāl
jo be-sabāti-e-dahr-e-ḳharāb samjhe haiñ",meer-anees
"shabāb kho ke bhī ġhaflat vahī hai pīroñ ko
sahar kī niind ko bhī shab kā ḳhvāb samjhe haiñ",meer-anees
"lahad meñ aa.eñ nakīrain aa.eñ bismillāh
har ik savāl kā ham bhī javāb samjhe haiñ",meer-anees
"agar ġhurūr hai aadā ko apnī kasrat par
to is hayāt ko ham bhī habāb samjhe haiñ",meer-anees
"na kuchh ḳhabar hai hadīsoñ kī in safīhoñ ko
na ye ma.āni-e-ummul-kitāb samjhe haiñ",meer-anees
"kabhī shaqī mutamatta na hoñge duniyā se
jise ye aab use ham sarāb samjhe haiñ",meer-anees
"muzīl-e-aql hai duniyā kī daulat ai mun.im
usī ke nashshe ko suufī sharāb samjhe haiñ",meer-anees
"harārateñ haiñ ma.āl-e-halāvat-e-duniyā
vo zahr hai jise ham shahd-e-nāb samjhe haiñ",meer-anees
"'anīs' maḳhmal o diibā se kyā faqīroñ ko
isī zamīn ko ham farsh-e-ḳhvāb samjhe haiñ",meer-anees
"sadā hai fikr-e-taraqqī buland-bīnoñ ko
ham āsmān se laa.e haiñ in zamīnoñ ko",meer-anees
"paḌheñ durūd na kyuuñ dekh kar hasīnoñ ko
ḳhayāl-e-san.at-e-sāne hai pāk-bīnoñ ko",meer-anees
"kamāl-e-faqr bhī shāyāñ hai pāk-bīnoñ ko
ye ḳhaak taḳht hai ham boriyā-nashīnoñ ko",meer-anees
"lahad meñ so.e haiñ chhoḌā hai shah-nashīnoñ ko
qazā kahāñ se kahāñ le ga.ī makīnoñ ko",meer-anees
"ye jhurriyāñ nahīñ hāthoñ pe zo.af-e-pīrī ne
chunā hai jāma-e-aslī kī āstīnoñ ko",meer-anees
"lagā rahā huuñ mazāmīn-e-nau ke phir ambār
ḳhabar karo mire ḳhirman ke ḳhosha-chīnoñ ko",meer-anees
"bhalā taraddud-e-bejā se un meñ kyā hāsil
uThā chuke haiñ zamīñdār jin zamīnoñ ko",meer-anees
"unhīñ ko aaj nahīñ baiThne kī jā miltī
muaaf karte the jo log kal zamīnoñ ko",meer-anees
"ye zā.iroñ ko milīñ sarfarāziyāñ varna
kahāñ nasīb ki chūmeñ malak jabīnoñ ko",meer-anees
"sajāyā ham ne mazāmīñ ke taaza phūloñ se
basā diyā hai in ujḌī huī zamīnoñ ko",meer-anees
"lahad bhī dekhiye in meñ nasīb ho ki na ho
ki ḳhaak chhān ke paayā hai jin zamīnoñ ko",meer-anees
"zavāl-e-tāqat o mū-e-sapīd o zof-e-basar
inhīñ se paa.e bashar maut ke qarīnoñ ko",meer-anees
"nahīñ ḳhabar unheñ miTTī meñ apne milne kī
zamīñ meñ gaaḌ ke baiThe haiñ jo dafīnoñ ko",meer-anees
"ḳhabar nahīñ unheñ kyā badobast-e-puḳhta kī
jo ġhasb karne lage ġhair kī zamīnoñ ko",meer-anees
"jahāñ se uTh ga.e jo log phir nahīñ milte
kahāñ se DhūñD ke ab laa.eñ ham-nashīnoñ ko",meer-anees
"nazar meñ phirtī hai vo tīrgī o tanhā.ī
lahad kī ḳhaak hai surma ma.āl-baīnoñ ko",meer-anees
"ḳhayāl-e-ḳhātir-e-ahbāb chāhiye har dam
'anīs' Thes na lag jaa.e ābgīnoñ ko",meer-anees
"shahīd-e-ishq hue qais nāmvar kī tarah
jahāñ meñ aib bhī ham ne kiye hunar kī tarah",meer-anees
"kuchh aaj shaam se chehra hai faq sahar kī tarah
Dhalā hī jaatā huuñ furqat meñ dopahar kī tarah",meer-anees
"siyāh-baḳhtoñ ko yuuñ baaġh se nikāl ai charḳh
ki chaar phuul to dāman meñ hoñ sipar kī tarah",meer-anees
"tamām ḳhalq hai ḳhvāhān-e-ābrū ai rab
chhupā mujhe sadaf-e-qabr meñ guhar kī tarah",meer-anees
"tujhī ko dekhūñgā jab tak haiñ barqarār āñkheñ
mirī nazar na phiregī tirī nazar kī tarah",meer-anees
"hamārī qabr pe kyā ehtiyāj-e-ambar-o-ūd
sulag rahā hai har ik ustuḳhvāñ agar kī tarah",meer-anees
"nahīf-o-zār haiñ kyā zor bāġhbāñ se chale
jahāñ biThā diyā bas rah ga.e shajar kī tarah",meer-anees
"tumhāre halqa-ba-goshoñ meñ ek ham bhī haiñ
paḌā rahe ye suḳhan kaan meñ guhar kī tarah",meer-anees
"'anīs' yuuñ huā hāl-e-javānī-o-pīri
baḌhe the naḳhl kī sūrat gire samar kī tarah",meer-anees
"vajd ho bulbul-e-tasvīr ko jis kī bū se
us se gul-rañg kā da.avā kare phir kis rū se",meer-anees
"sham.a ke rone pe bas saaf hañsī aatī hai
ātish-e-dil kahīñ kam hotī hai chaar aañsū se",meer-anees
"ek din vo thā ki takiya thā kisī kā baazū
ab sar uThtā hī nahīñ apne sar-e-zānu se",meer-anees
"naza.a meñ huuñ mirī mushkil karo āsāñ yāroñ
kholo ta۔avīz-e-shifā jald mire baazū se",meer-anees
"shoḳhī-e-chashm kā tū kis kī hai dīvāna 'anīs'
āñkheñ maltā hai jo yuuñ naqsh-e-kaf-e-āhu se",meer-anees
"aa jaa.eñ ham nazar jo koī dam bahut hai yaañ
mohlat hameñ bisān-e-sharar kam bahut hai yaañ",meer-taqi-meer
"yak lahza sīna-kūbī se fursat hameñ nahīñ
ya.anī ki dil ke jaane kā mātam bahut hai yaañ",meer-taqi-meer
"hāsil hai kyā sivā.e tarā.ī ke dahr meñ
uTh āsmāñ tale se ki shabnam bahut hai yaañ",meer-taqi-meer
"mā.il-ba-ġhair honā tujh abrū kā aib hai
thī zor ye kamāñ vale ḳham-cham bahut hai yaañ",meer-taqi-meer
"ham rah-ravān-e-rāh-e-fanā der rah chuke
vaqfa bisān-e-sub.h koī dam bahut hai yaañ",meer-taqi-meer
"is but-kade meñ ma.anī kā kis se kareñ savāl
aadam nahīñ hai sūrat-e-ādam bahut hai yaañ",meer-taqi-meer
"aalam meñ log milne kī goñ ab nahīñ rahe
har-chand aisā vaisā to aalam bahut hai yaañ",meer-taqi-meer
"vaisā chaman se saada nikaltā nahīñ koī
rañgīnī ek aur ḳham-o-cham bahut hai yaañ",meer-taqi-meer
"ejāz-e-īsvī se nahīñ bahas ishq meñ
terī hī baat jaan mujassam bahut hai yaañ",meer-taqi-meer
"mere halāk karne kā ġham hai abas tumheñ
tum shaad zindagānī karo ġham bahut hai yaañ",meer-taqi-meer
"dil mat lagā ruḳh-e-araq-ālūd yaar se
ā.īne ko uThā ki zamīñ nam bahut hai yaañ",meer-taqi-meer
"shāyad ki kaam sub.h tak apnā khiñche na 'mīr'
ahvāl aaj shaam se darham bahut hai yaañ",meer-taqi-meer
"aa.e haiñ 'mīr' kāfir ho kar ḳhudā ke ghar meñ
peshānī par hai qashqa zunnār hai kamar meñ",meer-taqi-meer
"nāzuk badan hai kitnā vo shoḳh-chashm dilbar
jaan us ke tan ke aage aatī nahīñ nazar meñ",meer-taqi-meer
"siine meñ tiir us ke TuuTe haiñ be-nihāyat
surāḳh paḌ ga.e haiñ saare mire jigar meñ",meer-taqi-meer
"ā.inda shaam ko ham royā kuḌhā kareñge
mutlaq asar na dekhā nālīdan-e-sahar meñ",meer-taqi-meer
"be-sudh paḌā rahūñ huuñ us mast-e-nāz bin maiñ
aatā hai hosh mujh ko ab to pahr pahr meñ",meer-taqi-meer
"sīrat se guftugū hai kyā mo'tabar hai sūrat
hai ek sūkhī lakḌī jo bū na ho agar meñ",meer-taqi-meer
"ham-sāya-e-muġhāñ meñ muddat se huuñ chunāñche
ik shīra-ḳhāne kī hai dīvār mere ghar meñ",meer-taqi-meer
"ab sub.h o shaam shāyad girye pe rañg aave
rahtā hai kuchh jhamaktā ḳhūnāb chashm-e-tar meñ",meer-taqi-meer
"aalam meñ āb-o-gil ke kyūñkar nibāh hogā
asbāb gir paḌā hai saarā mirā safar meñ",meer-taqi-meer
"aah jis vaqt sar uThātī hai
arsh par barchhiyāñ chalātī hai",meer-taqi-meer
"nāz-bardāar-e-lab hai jaañ jab se
tere ḳhat kī ḳhabar ko paatī hai",meer-taqi-meer
"ai shab-e-hijr raast kah tujh ko
baat kuchh sub.h kī bhī aatī hai",meer-taqi-meer
"chashm-e-bad-dūr-chasm-e-tar ai 'mīr'
āñkheñ tūfān ko dikhātī hai",meer-taqi-meer
"aam hukm-e-sharāb kartā huuñ
mohtasib ko kabāb kartā huuñ",meer-taqi-meer
"Tuk to rah ai binā-e-hastī tū
tujh ko kaisā ḳharāb kartā huuñ",meer-taqi-meer
"bahs kartā huuñ ho ke abjad-ḳhvāñ
kis qadar be-hisāb kartā huuñ",meer-taqi-meer
"koī bujhtī hai ye bhaḌak meñ abas
tishnagī par itaab kartā huuñ",meer-taqi-meer
"sar talak āb-e-teġh meñ huuñ ġharq
ab ta.iiñ aab aab kartā huuñ",meer-taqi-meer
"jī meñ phirtā hai 'mīr' vo mere
jāgtā huuñ ki ḳhvāb kartā huuñ",meer-taqi-meer
"aao kabhū to paas hamāre bhī naaz se
karnā sulūk ḳhuub hai ahl-e-niyāz se",meer-taqi-meer
"phirte ho kyā daraḳhtoñ ke saa.e meñ duur duur
kar lo muvāfaqat kisū be-barg-o-sāz se",meer-taqi-meer
"hijrāñ meñ us ke zindagī karnā bhalā na thā
kotāhī jo na hove ye umr-e-darāz se",meer-taqi-meer
"mānind-e-sub.ha uqde na dil ke kabhū khule
jī apnā kyuuñ ki uchTe na roze namāz se",meer-taqi-meer
"kartā hai chhed chhed hamārā jigar tamām
vo dekhnā tirā mizha-e-nīm-bāz se",meer-taqi-meer
"dil par ho iḳhtiyār to hargiz na kariye ishq
parhez kariye is maraz-e-jāñ-gudāz se",meer-taqi-meer
"aage bichhā ke natā ko laate the teġh o tasht
karte the yaanī ḳhuun to ik imtiyāz se",meer-taqi-meer
"maane hoñ kyuuñ ki girya-e-ḳhūnīñ ke ishq meñ
hai rabt-e-ḳhās chashm ko ifshā-e-rāz se",meer-taqi-meer
"shāyad sharāb-ḳhāne meñ shab ko rahe the 'mīr'
khele thā ek muġhbacha mohr-e-namāz se",meer-taqi-meer
"ārzūeñ hazār rakhte haiñ
to bhī ham dil ko maar rakhte haiñ",meer-taqi-meer
"barq kam-hausla hai ham bhī to
dil ko be-qarār rakhte haiñ",meer-taqi-meer
"ġhair hī maurid-e-ināyat hai
ham bhī to tum se pyaar rakhte haiñ",meer-taqi-meer
"na nigah ne payām ne vaada
naam ko ham bhī yaar rakhte haiñ",meer-taqi-meer
"ham se ḳhush-zamzama kahāñ yuuñ to
lab o lahja hazār rakhte haiñ",meer-taqi-meer
"choTTe dil ke haiñ butāñ mash.hūr
bas yahī e'tibār rakhte haiñ",meer-taqi-meer
"phir bhī karte haiñ 'mīr' sāhab ishq
haiñ javāñ iḳhtiyār rakhte haiñ",meer-taqi-meer
"ab jo ik hasrat-e-javānī hai
umr-e-rafta kī ye nishānī hai",meer-taqi-meer
"rashk-e-yūsuf hai aah vaqt-e-azīz
umr ik bār-e-kārvānī hai",meer-taqi-meer
"girya har vaqt kā nahīñ be-hech
dil meñ koī ġham-e-nihānī hai",meer-taqi-meer
"ham qafas-zād qaidī haiñ varna
tā chaman ek par-fishānī hai",meer-taqi-meer
"us kī shamshīr tez hai hamdam
mar raheñge jo zindagānī hai",meer-taqi-meer
"ġham-o-rañj-o-alam niko yaañ se
sab tumhārī hī mehrbānī hai",meer-taqi-meer
"ḳhaak thī maujzan jahāñ meñ aur
ham ko dhokā ye thā ki paanī hai",meer-taqi-meer
"yaañ hue 'mīr' tum barābar ḳhaak
vaañ vahī naaz o sargirānī hai",meer-taqi-meer
"ashk āñkhoñ meñ kab nahīñ aatā
lohū aatā hai jab nahīñ aatā",meer-taqi-meer
"hosh jaatā nahīñ rahā lekin
jab vo aatā hai tab nahīñ aatā",meer-taqi-meer
"sabr thā ek monis-e-hijrāñ
so vo muddat se ab nahīñ aatā",meer-taqi-meer
"dil se ruḳhsat huī koī ḳhvāhish
girya kuchh be-sabab nahīñ aatā",meer-taqi-meer
"ishq ko hausla hai shart arna
baat kā kis ko Dhab nahīñ aatā",meer-taqi-meer
"jī meñ kyā kyā hai apne ai hamdam
par suḳhan tā-ba-lab nahīñ aatā",meer-taqi-meer
"duur baiThā ġhubār-e-'mīr' us se
ishq bin ye adab nahīñ aatā",meer-taqi-meer
"ba-rañg-e-bū-e-gul us baaġh ke ham āshnā hote
ki hamrāh-e-sabā Tuk sair karte phir havā hote",meer-taqi-meer
"sarāpā aarzū hone ne banda kar diyā ham ko
vagarna ham ḳhudā the gar dil-e-be-mudda.ā hote",meer-taqi-meer
"falak ai kaash ham ko ḳhaak hī rakhtā ki is meñ ham
ġhubār-e-rāh hote yā kasū kī ḳhāk-e-pā hote",meer-taqi-meer
"ilāhī kaise hote haiñ jinheñ hai bandagī ḳhvāhish
hameñ to sharm dāman-gīr hotī hai ḳhudā hote",meer-taqi-meer
"tū hai kis nāhiye se ai dayār-e-ishq kyā jānūñ
tire bāshindagāñ ham kaash saare bevafā hote",meer-taqi-meer
"ab aise haiñ ki sāne.a ke mizāj uupar baham pahuñche
jo ḳhātir-ḳhvāh apne ham hue hote to kyā hote",meer-taqi-meer
"kahīñ jo kuchh malāmat gar bajā hai 'mīr' kyā jāneñ
unheñ ma.alūm tab hotā ki vaise se judā hote",meer-taqi-meer
"bār-hā gor-e-dil jhañkā laayā
ab ke shart-e-vafā bajā laayā",meer-taqi-meer
"qadr rakhtī na thī matā-e-dil
saare aalam meñ maiñ dikhā laayā",meer-taqi-meer
"dil ki yak qatra ḳhuuñ nahīñ hai besh
ek aalam ke sar balā laayā",meer-taqi-meer
"sab pe jis baar ne girānī kī
us ko ye nā-tavāñ uThā laayā",meer-taqi-meer
"dil mujhe us galī meñ le jā kar
aur bhī ḳhaak meñ milā laayā",meer-taqi-meer
"ibtidā hī meñ mar ga.e sab yaar
ishq kī kaun intihā laayā",meer-taqi-meer
"ab to jaate haiñ but-kade se 'mīr'
phir mileñge agar ḳhudā laayā",meer-taqi-meer
"baare duniyā meñ raho ġham-zada yā shaad raho
aisā kuchh kar ke chalo yaañ ki bahut yaad raho",meer-taqi-meer
"ishq-peche kī tarah husn-e-giraftārī hai
lutf kyā sarv kī mānind gar āzād raho",meer-taqi-meer
"ham ko dīvāngī shahroñ hī meñ ḳhush aatī hai
dasht meñ qais raho koh meñ farhād raho",meer-taqi-meer
"vo garāñ ḳhvāb jo hai naaz kā apne so hai
daad be-dād raho shab ko ki fariyād raho",meer-taqi-meer
"'mīr' ham mil ke bahut ḳhush hue tum se pyāre
is ḳharābe meñ mirī jaan tum ābād raho",meer-taqi-meer
"bāteñ hamārī yaad raheñ phir bāteñ aisī na suniyegā
paḌhte kisū ko suniyegā to der talak sar dhuniyegā",meer-taqi-meer
"sa.ī o talāsh bahut sī rahegī is andāz ke kahne kī
sohbat meñ ulmā fuzlā kī jā kar paḌhiye ginyegā",meer-taqi-meer
"dil kī tasallī jab ki hogī guft o shunūd se logoñ kī
aag phuñkegī ġham kī badan meñ us meñ jaliye bhuniyegā",meer-taqi-meer
"garm ash.ār 'mīr' darūna dāġhoñ se ye bhar deñge
zard-rū shahr meñ phiriyegā galiyoñ meñ ne gul chuniyegā",meer-taqi-meer
"banī thī kuchh ik us se muddat ke baad
so phir bigḌī pahlī hī sohbat ke baad",meer-taqi-meer
"judā.ī ke hālāt maiñ kyā kahūñ
qayāmat thī ek ek saa.at ke baad",meer-taqi-meer
"muā kohkan be-sutūñ khod kar
ye rāhat huī aisī mehnat ke baad",meer-taqi-meer
"lagā aag paanī ko dauḌe hai tū
ye garmī tirī is sharārat ke baad",meer-taqi-meer
"kahe ko hamāre kab un ne sunā
koī baat maanī so minnat ke baad",meer-taqi-meer
"suḳhan kī na taklīf ham se karo
lahū Tapke hai ab shikāyat ke baad",meer-taqi-meer
"nazar 'mīr' ne kaisī hasrat se kī
bahut ro.e ham us kī ruḳhsat ke baad",meer-taqi-meer
"chalte ho to chaman ko chaliye kahte haiñ ki bahārāñ hai
paat hare haiñ phuul khile haiñ kam-kam bād-o-bārāñ hai",meer-taqi-meer
"rañg havā se yuuñ Tapke hai jaise sharāb chuvāte haiñ
aage ho mai-ḳhāne ke niklo ahd-e-bāda-gusārāñ hai",meer-taqi-meer
"ishq ke maidāñ-dāroñ meñ bhī marne kā hai vasf bahut
ya.anī musībat aisī uThānā kār-e-kār-guzārāñ hai",meer-taqi-meer
"dil hai daaġh jigar hai TukḌe aañsū saare ḳhuun hue
lohū paanī ek kare ye ishq-e-lāla-azārāñ hai",meer-taqi-meer
"kohkan o majnūñ kī ḳhātir dasht-o-koh meñ ham na ga.e
ishq meñ ham ko 'mīr' nihāyat pās-e-izzat-dārāñ hai",meer-taqi-meer
"chaman meñ gul ne jo kal dāva-e-jamāl kiyā
jamāl-e-yār ne muñh us kā ḳhuub laal kiyā",meer-taqi-meer
"falak ne aah tirī rah meñ ham ko paidā kar
ba-rañg-e-sabza-e-nūrasta pā.emāl kiyā",meer-taqi-meer
"rahī thī dam kī kashākash gale meñ kuchh baaqī
so us kī teġh ne jhagḌā hī infisāl kiyā",meer-taqi-meer
"mirī ab āñkheñ nahīñ khultīñ zo.af se hamdam
na kah ki niiñd meñ hai tū ye kyā ḳhayāl kiyā",meer-taqi-meer
"bahār-e-rafta phir aa.ī tire tamāshe ko
chaman ko yumn-e-qadam ne tire nihāl kiyā",meer-taqi-meer
"javāb-nāma siyāhī kā apnī hai vo zulf
kisū ne hashr ko ham se agar savāl kiyā",meer-taqi-meer
"lagā na dil ko kahīñ kyā sunā nahīñ tū ne
jo kuchh ki 'mīr' kā is āshiqī ne haal kiyā",meer-taqi-meer
"dekh to dil ki jaañ se uThtā hai
ye dhuāñ sā kahāñ se uThtā hai",meer-taqi-meer
"gor kis diljale kī hai ye falak
shola ik sub.h yaañ se uThtā hai",meer-taqi-meer
"ḳhāna-e-dil se zīnhār na jā
koī aise makāñ se uThtā hai",meer-taqi-meer
"naala sar khīñchtā hai jab merā
shor ik āsmāñ se uThtā hai",meer-taqi-meer
"laḌtī hai us kī chashm-e-shoḳh jahāñ
ek āshob vaañ se uThtā hai",meer-taqi-meer
"sudh le ghar kī bhī shola-e-āvāz
duud kuchh āshiyāñ se uThtā hai",meer-taqi-meer
"baiThne kaun de hai phir us ko
jo tire āstāñ se uThtā hai",meer-taqi-meer
"yuuñ uThe aah us galī se ham
jaise koī jahāñ se uThtā hai",meer-taqi-meer
"ishq ik 'mīr' bhārī patthar hai
kab ye tujh nā-tavāñ se uThtā hai",meer-taqi-meer
"faqīrāna aa.e sadā kar chale
ki myaañ ḳhush raho ham duā kar chale",meer-taqi-meer
"jo tujh bin na jiine ko kahte the ham
so is ahd ko ab vafā kar chale",meer-taqi-meer
"shifā apnī taqdīr hī meñ na thī
ki maqdūr tak to davā kar chale",meer-taqi-meer
"paḌe aise asbāb pāyān-e-kār
ki nā-chār yuuñ jī jalā kar chale",meer-taqi-meer
"vo kyā chiiz hai aah jis ke liye
har ik chiiz se dil uThā kar chale",meer-taqi-meer
"koī nā-umīdāna karte nigāh
so tum ham se muñh bhī chhupā kar chale",meer-taqi-meer
"bahut aarzū thī galī kī tirī
so yaañ se lahū meñ nahā kar chale",meer-taqi-meer
"dikhā.ī diye yuuñ ki be-ḳhud kiyā
hameñ aap se bhī judā kar chale",meer-taqi-meer
"jabīñ sajda karte hī karte ga.ī
haq-e-bandagī ham adā kar chale",meer-taqi-meer
"parastish kī yaañ tak ki ai but tujhe
nazar meñ sabhoñ kī ḳhudā kar chale",meer-taqi-meer
"jhaḌe phuul jis rañg gulbun se yuuñ
chaman meñ jahāñ ke ham aa kar chale",meer-taqi-meer
"na dekhā ġham-e-dostāñ shukr hai
hamīñ daaġh apnā dikhā kar chale",meer-taqi-meer
"ga.ī umr dar-band-e-fikr-e-ġhazal
so is fan ko aisā baḌā kar chale",meer-taqi-meer
"kaheñ kyā jo pūchhe koī ham se 'mīr'
jahāñ meñ tum aa.e the kyā kar chale",meer-taqi-meer
"ġham rahā jab tak ki dam meñ dam rahā
dil ke jaane kā nihāyat ġham rahā",meer-taqi-meer
"husn thā terā bahut ālam-fareb
ḳhat ke aane par bhī ik aalam rahā",meer-taqi-meer
"dil na pahuñchā gosha-e-dāmāñ talak
qatra-e-ḳhūñ thā mizha par jam rahā",meer-taqi-meer
"sunte haiñ lailā ke ḳheme ko siyāh
us meñ majnūñ kā magar mātam rahā",meer-taqi-meer
"jāma-e-ehrām-e-zāhid par na jā
thā haram meñ lek nā-mahram rahā",meer-taqi-meer
"zulfeñ kholīñ to tū Tuk aayā nazar
umr bhar yaañ kām-e-dil barham rahā",meer-taqi-meer
"us ke lab se talḳh ham sunte rahe
apne haq meñ āb-e-haivāñ sam rahā",meer-taqi-meer
"mere rone kī haqīqat jis meñ thī
ek muddat tak vo kāġhaz nam rahā",meer-taqi-meer
"sub.h-e-pīrī shaam hone aa.ī 'mīr'
tū na chetā yaañ bahut din kam rahā",meer-taqi-meer
"ham aap hī ko apnā maqsūd jānte haiñ
apne sivā.e kis ko maujūd jānte haiñ",meer-taqi-meer
"ijz-o-niyāz apnā apnī taraf hai saarā
is musht-e-ḳhāk ko ham masjūd jānte haiñ",meer-taqi-meer
"sūrat-pazīr ham bin hargiz nahīñ ve maane
ahl-e-nazar hamīñ ko ma.abūd jānte haiñ",meer-taqi-meer
"ishq un kī aql ko hai jo mā-sivā hamāre
nāchīz jānte haiñ nā-būd jānte haiñ",meer-taqi-meer
"apnī hī sair karne ham jalva-gar hue the
is ramz ko va-lekin mādūd jānte haiñ",meer-taqi-meer
"yārab kase hai naaqa har ġhuncha is chaman kā
rāh-e-vafā ko ham to masdūd jānte haiñ",meer-taqi-meer
"ye zulm-e-be-nihāyat dushvār-tar ki ḳhūbāñ
bad-vaz.iyoñ ko apnī mahmūd jānte haiñ",meer-taqi-meer
"kyā jaane daab sohbat az ḳhvesh raftagāñ kā
majlis meñ shaiḳh-sāhib kuchh kuud jānte haiñ",meer-taqi-meer
"mar kar bhī haath aave to 'mīr' muft hai vo
jī ke ziyān ko bhī ham suud jānte haiñ",meer-taqi-meer
"hamāre aage tirā jab kisū ne naam liyā
dil-e-sitam-zada ko ham ne thaam thaam liyā",meer-taqi-meer
"qasam jo khā.iye to tāla-e-zuleḳhā kī
azīz-e-misr kā bhī sāhab ik ġhulām liyā",meer-taqi-meer
"ḳharāb rahte the masjid ke aage mai-ḳhāne
nigāh-e-mast ne saaqī kī intiqām liyā",meer-taqi-meer
"vo kaj-ravish na milā rāste meñ mujh se kabhī
na sīdhī tarah se un ne mirā salām liyā",meer-taqi-meer
"mazā dikhāveñge be-rahmī kā tirī sayyād
gar iztirāb-e-asīrī ne zer-e-dām liyā",meer-taqi-meer
"mire salīqe se merī nibhī mohabbat meñ
tamām umr maiñ nākāmiyoñ se kaam liyā",meer-taqi-meer
"agarche gosha-guzīñ huuñ maiñ shā.iroñ meñ 'mīr'
pa mere shor ne rū-e-zamīñ tamām liyā",meer-taqi-meer
"hastī apnī habāb kī sī hai
ye numā.ish sarāb kī sī hai",meer-taqi-meer
"nāzukī us ke lab kī kyā kahiye
pañkhuḌī ik gulāb kī sī hai",meer-taqi-meer
"chashm-e-dil khol is bhī aalam par
yaañ kī auqāt ḳhvāb kī sī hai",meer-taqi-meer
"baar baar us ke dar pe jaatā huuñ
hālat ab iztirāb kī sī hai",meer-taqi-meer
"nuqta-e-ḳhāl se tirā abrū
bait ik intiḳhāb kī sī hai",meer-taqi-meer
"maiñ jo bolā kahā ki ye āvāz
usī ḳhāna-ḳharāb kī sī hai",meer-taqi-meer
"ātish-e-ġham meñ dil bhunā shāyad
der se bū kabāb kī sī hai",meer-taqi-meer
"dekhiye abr kī tarah ab ke
merī chashm-e-pur-āb kī sī hai",meer-taqi-meer
"'mīr' un nīm-bāz āñkhoñ meñ
saarī mastī sharāb kī sī hai",meer-taqi-meer
"is ahd meñ ilāhī mohabbat ko kyā huā
chhoḌā vafā ko un ne muravvat ko kyā huā",meer-taqi-meer
"ummid-vār-e-vāda-e-dīdār mar chale
aate hī aate yaaro qayāmat ko kyā huā",meer-taqi-meer
"kab tak tazallum aah bhalā marg ke ta.iiñ
kuchh pesh aayā vāqi.a rahmat ko kyā huā",meer-taqi-meer
"us ke ga.e par aise ga.e dil se ham-nashīñ
mālūm bhī huā na ki tāqat ko kyā huā",meer-taqi-meer
"baḳhshish ne mujh ko abr-e-karam kī kiyā ḳhajil
ai chashm josh-e-ashk-e-nadāmat ko kyā huā",meer-taqi-meer
"jaatā hai yaar teġh-ba-kaf ġhair kī taraf
ai kushta-e-sitam tirī ġhairat ko kyā huā",meer-taqi-meer
"thī sāb-e-āshiqī kī badāyat hī 'mīr' par
kyā jāniye ki hāl-e-nihāyat ko kyā huā",meer-taqi-meer
"ishq hamāre ḳhayāl paḌā hai ḳhvāb ga.ī ārām gayā
jī kā jaanā Thahar rahā hai sub.h gayā yā shaam gayā",meer-taqi-meer
"ishq kiyā so diin gayā īmān gayā islām gayā
dil ne aisā kaam kiyā kuchh jis se maiñ nākām gayā",meer-taqi-meer
"kis kis apnī kal ko rove hijrāñ meñ bekal us kā
ḳhvāb ga.ī hai taab ga.ī hai chain gayā ārām gayā",meer-taqi-meer
"aayā yaañ se jaanā hī to jī kā chhupānā kyā hāsil
aaj gayā yā kal jāvegā sub.h gayā yā shaam gayā",meer-taqi-meer
"haa.e javānī kyā kyā kahiye shor saroñ meñ rakhte the
ab kyā hai vo ahd gayā vo mausam vo hañgām gayā",meer-taqi-meer
"gaalī jhiḌkī ḳhashm-o-ḳhushūnat ye to sar-e-dast aksar haiñ
lutf gayā ehsān gayā in.aam gayā ikrām gayā",meer-taqi-meer
"likhnā kahnā tark huā thā aapas meñ to muddat se
ab jo qarār kiyā hai dil se ḳhat bhī gayā paiġhām gayā",meer-taqi-meer
"nāla-e-'mīr' savād meñ ham tak doshīñ shab se nahīñ aayā
shāyad shahr se us zālim ke āshiq vo badnām gayā",meer-taqi-meer
"ishq meñ zillat huī ḳhiffat huī tohmat huī
āḳhir āḳhir jaan dī yāroñ ne ye sohbat huī",meer-taqi-meer
"aks us be-dīd kā to muttasil paḌtā thā sub.h
din chaḌhe kyā jānūñ ā.īne kī kyā sūrat huī",meer-taqi-meer
"lauh-e-sīna par mirī sau neza-e-ḳhattī lage
ḳhastagī is dil-shikasta kī isī bābat huī",meer-taqi-meer
"kholte hī āñkheñ phir yaañ mūñdnī ham ko paḌīñ
diid kyā koī kare vo kis qadar mohlat huī",meer-taqi-meer
"paañv merā kalba-e-ahzāñ meñ ab rahtā nahīñ
rafta rafta us taraf jaane kī mujh ko lat huī",meer-taqi-meer
"mar gayā āvāra ho kar maiñ to jaise gard-bād
par jise ye vāqi.a pahuñchā use vahshat huī",meer-taqi-meer
"shaad o ḳhush-tāle koī hogā kisū ko chaah kar
maiñ to kulfat meñ rahā jab se mujhe ulfat huī",meer-taqi-meer
"dil kā jaanā aaj kal taaza huā ho to kahūñ
guzre us bhī sānehe ko ham-nashīñ muddat huī",meer-taqi-meer
"shauq-e-dil ham nā-tavānoñ kā likhā jaatā hai kab
ab talak aap hī pahuñchne kī agar tāqat huī",meer-taqi-meer
"kyā kaf-e-dast ek maidāñ thā bayābāñ ishq kā
jaan se jab us meñ guzre tab hameñ rāhat huī",meer-taqi-meer
"yuuñ to ham ājiz-tarīn-e-ḳhalq-e-ālam haiñ vale
dekhiyo qudrat ḳhudā kī gar hameñ qudrat huī",meer-taqi-meer
"gosh zad chaT-paT hī marnā ishq meñ apne huā
kis ko is bīmāri-e-jāñkāh se fursat huī",meer-taqi-meer
"be-zabāñ jo kahte haiñ mujh ko so chup rah jā.eñge
mārke meñ hashr ke gar baat kī ruḳhsat huī",meer-taqi-meer
"ham na kahte the ki naqsh us kā nahīñ naqqāsh sahl
chāñd saarā lag gayā tab nīm-ruḳh sūrat huī",meer-taqi-meer
"is ġhazal par shaam se to sūfiyoñ ko vajd thā
phir nahīñ mālūm kuchh majlis kī kyā hālat huī",meer-taqi-meer
"kam kisū ko 'mīr' kī mayyat kī haath aa.ī namāz
na.ash par us be-sar-o-pā kī balā kasrat huī",meer-taqi-meer
"jab naam tirā lījiye tab chashm bhar aave
is zindagī karne ko kahāñ se jigar aave",meer-taqi-meer
"talvār kā bhī maarā ḳhudā rakkhe hai zālim
ye to ho koī gor-e-ġharībāñ meñ dar aave",meer-taqi-meer
"mai-ḳhāna vo manzar hai ki har sub.h jahāñ shaiḳh
dīvār pe ḳhurshīd kā mastī se sar aave",meer-taqi-meer
"kyā jāneñ ve murġhān-e-giraftār-e-chaman ko
jin tak ki ba-sad-nāz nasīm-e-sahar aave",meer-taqi-meer
"tū sub.h qadam-ranja kare Tuk to hai varna
kis vāste āshiq kī shab-e-ġham basar aave",meer-taqi-meer
"har sū sar-e-taslīm rakhe said-e-haram haiñ
vo said-fagan teġh-ba-kaf tā kidhar aave",meer-taqi-meer
"dīvāroñ se sar mārte phirne kā gayā vaqt
ab tū hī magar aap kabhū dar se dar aave",meer-taqi-meer
"vaa.iz nahīñ kaifiyyat-e-mai-ḳhāna se āgāh
yak jur.a badal varna ye mindīl dhar aave",meer-taqi-meer
"sannā.a haiñ sab ḳhvār azaañ jumla huuñ maiñ bhī
hai aib baḌā us meñ jise kuchh hunar aave",meer-taqi-meer
"ai vo ki tū baiThā hai sar-e-rāh pe zinhār
kahiyo jo kabhū 'mīr' balā-kash idhar aave",meer-taqi-meer
"mat dasht-e-mohabbat meñ qadam rakh ki ḳhizar ko
har gaam pe is rah meñ safar se hazar aave",meer-taqi-meer
"jab rone baiThtā huuñ tab kyā kasar rahe hai
rūmāl do do din tak juuñ abr tar rahe hai",meer-taqi-meer
"āh-e-sahar kī merī barchhī ke vasvase se
ḳhurshīd ke muñh uupar aksar sipar rahe hai",meer-taqi-meer
"aagah to rahiye us kī tarz-e-rah-o-ravish se
aane meñ us ke lekin kis ko ḳhabar rahe hai",meer-taqi-meer
"un rozoñ itnī ġhaflat achchhī nahīñ idhar se
ab iztirāb ham ko do do pahr rahe hai",meer-taqi-meer
"āb-e-hayāt kī sī saarī ravish hai us kī
par jab vo uTh chale hai ek aadh mar rahe hai",meer-taqi-meer
"talvār ab lagā hai be-Dol paas rakhne
ḳhuun aaj kal kisū kā vo shoḳh kar rahe hai",meer-taqi-meer
"dar se kabhū jo aate dekhā hai maiñ ne us ko
tab se udhar hī aksar merī nazar rahe hai",meer-taqi-meer
"āḳhir kahāñ talak ham ik roz ho chukeñge
barsoñ se va.ada-e-shab har sub.h par rahe hai",meer-taqi-meer
"'mīr' ab bahār aa.ī sahrā meñ chal junūñ kar
koī bhī fasl-e-gul meñ nādān ghar rahe hai",meer-taqi-meer
"jīte-jī kūcha-e-dildār se jaayā na gayā
us kī dīvār kā sar se mire saaya na gayā",meer-taqi-meer
"kāv-kāve mizha-e-yār o dil-e-zār-o-nazār
guth ga.e aise shitābī ki chhuḌāyā na gayā",meer-taqi-meer
"vo to kal der talak dekhtā īdhar ko rahā
ham se hī hāl-e-tabāh apnā dikhāyā na gayā",meer-taqi-meer
"garm-rau rāh-e-fanā kā nahīñ ho saktā patañg
us se to sham.a-namat sar bhī kaTāyā na gayā",meer-taqi-meer
"pās-e-nāmūs-e-mohabbat thā ki farhād ke paas
be-sutūñ sāmne se apne uThāyā na gayā",meer-taqi-meer
"ḳhaak tak kūcha-e-dildār kī chhānī ham ne
justujū kī pe dil-e-gum-shuda paayā na gayā",meer-taqi-meer
"ātish-e-tez judā.ī meñ yakāyak us bin
dil jalā yuuñ ki tanik jī bhī jalāyā na gayā",meer-taqi-meer
"mah ne aa sāmne shab yaad dilāyā thā use
phir vo tā sub.h mire jī se bhulāyā na gayā",meer-taqi-meer
"zer-e-shamshīr-e-sitam 'mīr' taḌapnā kaisā
sar bhī taslīm-e-mohabbat meñ hilāyā na gayā",meer-taqi-meer
"jī meñ aatā hai ki kuchh aur bhī mauzūñ kiije
dard-e-dil ek ġhazal meñ to sunāyā na gayā",meer-taqi-meer
"jin jin ko thā ye ishq kā āzār mar ga.e
aksar hamāre saath ke bīmār mar ga.e",meer-taqi-meer
"hotā nahīñ hai us lab-e-nau-ḳhat pe koī sabz
iisā o ḳhizr kyā sabhī yak-bār mar ga.e",meer-taqi-meer
"yuuñ kānoñ-kān gul ne na jaanā chaman meñ aah
sar ko paTak ke ham pas-e-dīvār mar ga.e",meer-taqi-meer
"sad kārvāñ vafā hai koī pūchhtā nahīñ
goyā matā-e-dil ke ḳharīdār mar ga.e",meer-taqi-meer
"majnūñ na dasht meñ hai na farhād koh meñ
thā jin se lutf-e-zindagī ve yaar mar ga.e",meer-taqi-meer
"gar zindagī yahī hai jo karte haiñ ham asiir
to ve hī jī ga.e jo giraftār mar ga.e",meer-taqi-meer
"afsos ve shahīd ki jo qatl-gāh meñ
lagte hī us ke haath kī talvār mar ga.e",meer-taqi-meer
"tujh se do-chār hone kī hasrat ke mubtilā
jab jī hue vabāl to nā-chār mar ga.e",meer-taqi-meer
"ghabrā na 'mīr' ishq meñ us sahal-e-zīst par
jab bas chalā na kuchh to mire yaar mar ga.e",meer-taqi-meer
"jin ke liye apne to yuuñ jaan nikalte haiñ
is raah meñ ve jaise anjān nikalte haiñ",meer-taqi-meer
"kyā tīr-e-sitam us ke siine meñ bhī TuuTe the
jis zaḳhm ko chīrūñ huuñ paikān nikalte haiñ",meer-taqi-meer
"mat sahl hameñ jaano phirtā hai falak barsoñ
tab ḳhaak ke parde se insān nikalte haiñ",meer-taqi-meer
"kis kā hai qimāsh aisā gūdaḌ bhare haiñ saare
dekho na jo logoñ ke dīvān nikalte haiñ",meer-taqi-meer
"gah lohū Tapaktā hai gah laḳht-e-dil āñkhoñ se
yā TukḌe jigar hī ke har aan nikalte haiñ",meer-taqi-meer
"kariye to gila kis se jaisī thī hameñ ḳhvāhish
ab vaise hī ye apne armān nikalte haiñ",meer-taqi-meer
"jāgah se bhī jaate ho muñh se bhī ḳhashin ho kar
ve harf nahīñ haiñ jo shāyān nikalte haiñ",meer-taqi-meer
"so kaahe ko apnī tū jogī kī sī pherī hai
barsoñ meñ kabhū īdhar ham aan nikalte haiñ",meer-taqi-meer
"un ā.īna-rūyoñ ke kyā 'mīr' bhī āshiq haiñ
jab ghar se nikalte haiñ hairān nikalte haiñ",meer-taqi-meer
"jis sar ko ġhurūr aaj hai yaañ tāj-varī kā
kal us pe yahīñ shor hai phir nauhagarī kā",meer-taqi-meer
"sharminda tire ruḳh se hai ruḳhsār parī kā
chaltā nahīñ kuchh aage tire kabk-e-darī kā",meer-taqi-meer
"āfāq kī manzil se gayā kaun salāmat
asbāb luTā raah meñ yaañ har safarī kā",meer-taqi-meer
"zindāñ meñ bhī shorish na ga.ī apne junūñ kī
ab sañg mudāvā hai is āshufta-sarī kā",meer-taqi-meer
"har zaḳhm-e-jigar dāvar-e-mahshar se hamārā
insāf-talab hai tirī bedād-garī kā",meer-taqi-meer
"apnī to jahāñ aañkh laḌī phir vahīñ dekho
ā.īne ko lapkā hai pareshāñ-nazarī kā",meer-taqi-meer
"sad mausam-e-gul ham ko tah-e-bāl hī guzre
maqdūr na dekhā kabhū be-bāl-o-parī kā",meer-taqi-meer
"is rañg se jhamke hai palak par ki kahe tū
TukḌā hai mirā ashk aqīq-e-jigarī kā",meer-taqi-meer
"kal sair kiyā ham ne samundar ko bhī jā kar
thā dast-e-nigar panja-e-mizhgāñ kī tarī kā",meer-taqi-meer
"le saañs bhī āhista ki nāzuk hai bahut kaam
āfāq kī is kārgah-e-shīshagarī kā",meer-taqi-meer
"Tuk 'mīr'-e-jigar-soḳhta kī jald ḳhabar le
kyā yaar bharosā hai charāġh-e-saharī kā",meer-taqi-meer
"jo is shor se 'mīr' rotā rahegā
to ham-sāya kaahe ko sotā rahegā",meer-taqi-meer
"maiñ vo rone vaalā jahāñ se chalā huuñ
jise abr har saal rotā rahegā",meer-taqi-meer
"mujhe kaam rone se aksar hai nāseh
tū kab tak mire muñh ko dhotā rahegā",meer-taqi-meer
"bas ai girya āñkheñ tirī kyā nahīñ haiñ
kahāñ tak jahāñ ko Dubotā rahegā",meer-taqi-meer
"mire dil ne vo naala paidā kiyā hai
jaras ke bhī jo hosh khotā rahegā",meer-taqi-meer
"tū yuuñ gāliyāñ ġhair ko shauq se de
hameñ kuchh kahegā to hotā rahegā",meer-taqi-meer
"bas ai 'mīr' mizhgāñ se poñchh āñsuoñ ko
tū kab tak ye motī pirotā rahegā",meer-taqi-meer
"kuchh mauj-e-havā pechāñ ai 'mīr' nazar aa.ī
shāyad ki bahār aa.ī zanjīr nazar aa.ī",meer-taqi-meer
"dillī ke na the kūche aurāq-e-musavvar the
jo shakl nazar aa.ī tasvīr nazar aa.ī",meer-taqi-meer
"maġhrūr bahut the ham aañsū kī sarāyat par
so sub.h ke hone ko tāsīr nazar aa.ī",meer-taqi-meer
"gul-bār kare haigā asbāb-e-safar shāyad
ġhunche kī tarah bulbul dil-gīr nazar aa.ī",meer-taqi-meer
"us kī to dil-āzārī be-hech hī thī yaaro
kuchh tum ko hamārī bhī taqsīr nazar aa.ī",meer-taqi-meer
"kyā haqīqat kahūñ ki kyā hai ishq
haq-shanāsoñ ke haañ ḳhudā hai ishq",meer-taqi-meer
"dil lagā ho to jī jahāñ se uThā
maut kā naam pyaar kā hai ishq",meer-taqi-meer
"aur tadbīr ko nahīñ kuchh daḳhl
ishq ke dard kī davā hai ishq",meer-taqi-meer
"kyā Dubāyā muhīt meñ ġham ke
ham ne jaanā thā āshnā hai ishq",meer-taqi-meer
"ishq se jā nahīñ koī ḳhālī
dil se le arsh tak bharā hai ishq",meer-taqi-meer
"kohkan kyā pahāḌ kāTegā
parde meñ zor-āzmā hai ishq",meer-taqi-meer
"ishq hai ishq karne vāloñ ko
kaisā kaisā baham kiyā hai ishq",meer-taqi-meer
"kaun maqsad ko ishq bin pahuñchā
aarzū ishq mudda.ā hai ishq",meer-taqi-meer
"'mīr' marnā paḌe hai ḳhūbāñ par
ishq mat kar ki bad balā hai ishq",meer-taqi-meer
"kyā kahūñ tum se maiñ ki kyā hai ishq
jaan kā rog hai balā hai ishq",meer-taqi-meer
"ishq hī ishq hai jahāñ dekho
saare aalam meñ bhar rahā hai ishq",meer-taqi-meer
"ishq hai tarz o taur ishq ke ta.iiñ
kahīñ banda kahīñ ḳhudā hai ishq",meer-taqi-meer
"ishq ma.ashūq ishq āshiq hai
ya.anī apnā hī mubtalā hai ishq",meer-taqi-meer
"gar parastish ḳhudā kī sābit kī
kisū sūrat meñ ho bhalā hai ishq",meer-taqi-meer
"dilkash aisā kahāñ hai dushman-e-jāñ
mudda.ī hai pa mudda.ā hai ishq",meer-taqi-meer
"hai hamāre bhī taur kā āshiq
jis kisī ko kahīñ huā hai ishq",meer-taqi-meer
"koī ḳhvāhāñ nahīñ mohabbat kā
tū kahe jins-e-nā-ravā hai ishq",meer-taqi-meer
"'mīr'-jī zard hote jaate ho
kyā kahīñ tum ne bhī kiyā hai ishq",meer-taqi-meer
"lazzat se nahīñ ḳhālī jānoñ kā khapā jaanā
kab ḳhizr o masīhā ne marne kā maza jaanā",meer-taqi-meer
"ham jāh-o-hasham yaañ kā kyā kahiye ki kyā jaanā
ḳhātim ko sulaimāñ kī añgushtar-e-pā jaanā",meer-taqi-meer
"ye bhī hai adā koī ḳhurshīd namat pyāre
muñh sub.h dikhā jaanā phir shaam chhupā jaanā",meer-taqi-meer
"kab bandagī merī sī banda karegā koī
jaane hai ḳhudā us ko maiñ tujh ko ḳhudā jaanā",meer-taqi-meer
"thā naaz bahut ham ko dānist par apnī bhī
āḳhir vo burā niklā ham jis ko bhalā jaanā",meer-taqi-meer
"gardan-kashī kyā hāsil mānind bagūle kī
is dasht meñ sar gaaḌe juuñ sail chalā jaanā",meer-taqi-meer
"is girya-e-ḳhūnīñ kā ho zabt to behtar hai
achchhā nahīñ chehre par lohū kā bahā jaanā",meer-taqi-meer
"ye naqsh diloñ par se jaane kā nahīñ us ko
āshiq ke huqūq aa kar nāhaq bhī miTā jaanā",meer-taqi-meer
"Dhab dekhne kā īdhar aisā hī tumhārā thā
jaate to ho par ham se Tuk aañkh milā jaanā",meer-taqi-meer
"us sham.a kī majlis meñ jaanā hameñ phir vaañ se
ik zaḳhm-e-zabāñ taaza har roz uThā jaanā",meer-taqi-meer
"ai shor-e-qayāmat ham sote hī na rah jāveñ
is raah se nikle to ham ko bhī jagā jaanā",meer-taqi-meer
"kyā paanī ke mol aa kar mālik ne guhar bechā
hai saḳht girāñ sastā yūsuf kā bikā jaanā",meer-taqi-meer
"hai merī tirī nisbat ruuh aur jasad kī sī
kab aap se maiñ tujh ko ai jaan judā jaanā",meer-taqi-meer
"jaatī hai guzar jī par us vaqt qayāmat sī
yaad aave hai jab terā yak-bārgī aa jaanā",meer-taqi-meer
"barsoñ se mire us kī rahtī hai yahī sohbat
teġh us ko uThānā to sar mujh ko jhukā jaanā",meer-taqi-meer
"kab 'mīr' basar aa.e tum vaise farebī se
dil ko to lagā baiThe lekin na lagā jaanā",meer-taqi-meer
"ham hue tum hue ki 'mīr' hue
us kī zulfoñ ke sab asiir hue",meer-taqi-meer
"jin kī ḳhātir kī ustuḳhvāñ-shiknī
so ham un ke nishān-e-tīr hue",meer-taqi-meer
"nahīñ aate kaso kī āñkhoñ meñ
ho ke āshiq bahut haqīr hue",meer-taqi-meer
"aage ye be-adā.iyāñ kab thiiñ
in dinoñ tum bahut sharīr hue",meer-taqi-meer
"apne rote hī rote sahrā ke
goshe goshe meñ āb-gīr hue",meer-taqi-meer
"aisī hastī adam meñ dāḳhil hai
nai javāñ ham na tifl-e-shīr hue",meer-taqi-meer
"ek dam thī numūd buud apnī
yā safedī kī yā aḳhīr hue",meer-taqi-meer
"ya.anī mānind-e-sub.h duniyā meñ
ham jo paidā hue sau piir hue",meer-taqi-meer
"mat mil ahl-e-duval ke laḌkoñ se
'mīr'-jī un se mil faqīr hue",meer-taqi-meer
"rāh-e-dūr-e-ishq meñ rotā hai kyā
aage aage dekhiye hotā hai kyā",meer-taqi-meer
"qāfile meñ sub.h ke ik shor hai
ya.anī ġhāfil ham chale sotā hai kyā",meer-taqi-meer
"sabz hotī hī nahīñ ye sarzamīñ
tuḳhm-e-ḳhvāhish dil meñ tū botā hai kyā",meer-taqi-meer
"ye nishān-e-ishq haiñ jaate nahīñ
daaġh chhātī ke abas dhotā hai kyā",meer-taqi-meer
"ġhairat-e-yūsuf hai ye vaqt-e-azīz
'mīr' us ko rā.egāñ khotā hai kyā",meer-taqi-meer
"aage jamāl-e-yār ke ma.azūr ho gayā
gul ik chaman meñ dīda-e-be-nūr ho gayā",meer-taqi-meer
"ik chashm-e-muntazar hai ki dekhe hai kab se raah
joñ zaḳhm terī duurī meñ nāsūr ho gayā",meer-taqi-meer
"qismat to dekh shaiḳh ko jab lahar aa.ī tab
darvāza shīra ḳhāne kā ma.amūr ho gayā",meer-taqi-meer
"pahuñchā qarīb marg ke vo said-e-nā-qubūl
jo terī said-e-gāh se Tak duur ho gayā",meer-taqi-meer
"dekhā ye nāv-nosh ki nīsh-e-firāq se
siina tamām ḳhāna-e-zambūr ho gayā",meer-taqi-meer
"is māh-e-chārdah kā chhape ishq kyūñke aah
ab to tamām shahr meñ mash.hūr ho gayā",meer-taqi-meer
"shāyad kaso ke dil ko lagī us galī meñ choT
merī baġhal meñ shīsha-e-dil chuur ho gayā",meer-taqi-meer
"lāsha mirā tasallī na zer-e-zamīñ huā
jab tak na aan kar vo sar-e-gor ho gayā",meer-taqi-meer
"dekhā jo maiñ ne yaar to vo 'mīr' hī nahīñ
tere ġham-e-firāq meñ ranjūr ho gayā",meer-taqi-meer
"āh-e-sahar ne sozish-e-dil ko miTā diyā
us baav ne hameñ to diyā sā bujhā diyā",meer-taqi-meer
"samjhī na baad sub.h ki aa kar uThā diyā
is fitna-e-zamāna ko nāhaq jagā diyā",meer-taqi-meer
"poshīda rāz-e-ishq chalā jaa.e thā sau aaj
be-tāqatī ne dil kī vo parda uThā diyā",meer-taqi-meer
"us mauj-ḳhez dahr meñ ham ko qazā ne aah
paanī ke bulbule kī tarah se miTā diyā",meer-taqi-meer
"thī laag us kī teġh ko ham se sau ishq ne
donoñ ko ma.arke meñ gale se milā diyā",meer-taqi-meer
"sab shor-e-mā-o-man ko liye sar meñ mar ga.e
yāroñ ko is fasāne ne āḳhir sulā diyā",meer-taqi-meer
"āvārgān-e-ishq kā pūchhā jo maiñ nishāñ
musht-e-ġhubār le ke sabā ne uḌā diyā",meer-taqi-meer
"ajzā badan ke jitne the paanī ho bah ga.e
āḳhir gudāz ishq ne ham ko bahā diyā",meer-taqi-meer
"kyā kuchh na thā azal meñ na taalā jo the durust
ham ko dil-shikasta qazā ne dilā diyā",meer-taqi-meer
"goyā muhāsba mujhe denā thā ishq kā
us taur dil sī chiiz ko maiñ ne lagā diyā",meer-taqi-meer
"muddat rahegī yaad tire chehre kī jhalak
jalve ko jis ne maah ke jī se bhulā diyā",meer-taqi-meer
"ham ne to sādgī se kyā jī kā bhī ziyāñ
dil jo diyā thā so to diyā sar judā diyā",meer-taqi-meer
"boī kabāb soḳhta aa.ī dimāġh meñ
shāyad jigar bhī ātish-e-ġham ne jilā diyā",meer-taqi-meer
"taklīf dard-e-dil kī abas ham-nashīñ ne kī
dard-e-suḳhan ne mere sabhoñ ko rulā diyā",meer-taqi-meer
"un ne to teġh khīñchī thī par jī chalā ke 'mīr'
ham ne bhī ek dam meñ tamāshā dikhā diyā",meer-taqi-meer
"aa.e haiñ 'mīr' muñh ko banā.e ḳhafā se aaj
shāyad bigaḌ ga.ī hai kuchh us bevafā se aaj",meer-taqi-meer
"vāshud huī na dil ko faqīroñ ke bhī mile
khultī nahīñ girah ye kasū kī duā se aaj",meer-taqi-meer
"jiine meñ iḳhtiyār nahīñ varna ham-nashīñ
ham chāhte haiñ maut to apnī ḳhudā se aaj",meer-taqi-meer
"saaqī Tuk ek mausam-e-gul kī taraf bhī dekh
Tapkā paḌe hai rañg chaman meñ havā se aaj",meer-taqi-meer
"thā jī meñ us se miliye to kyā kyā na kahiye 'mīr'
par kuchh kahā gayā na ġham-e-dil hayā se aaj",meer-taqi-meer
"āvegī merī qabr se āvāz mere ba.ad
ubhreñge ishq-e-dil se tire raaz mere ba.ad",meer-taqi-meer
"jiinā mirā to tujh ko ġhanīmat hai nā-samajh
khīñgā kaun phir ye tire naaz mere ba.ad",meer-taqi-meer
"sham-e-mazār aur ye soz-e-jigar mirā
har shab kareñge zindagī nā-sāz mere ba.ad",meer-taqi-meer
"hasrat hai is ke dekhne kī dil meñ be-qayās
aġhlab ki merī āñkheñ raheñ baaz mere ba.ad",meer-taqi-meer
"kartā huuñ maiñ jo naale sar-anjām baaġh meñ
muñh dekho phir kareñge ham āvāz mere ba.ad",meer-taqi-meer
"bin gul muā hī maiñ to pa tū jā ke lauTiyo
sehn-e-chaman meñ ai par-e-parvāz mere ba.ad",meer-taqi-meer
"baiThā huuñ 'mīr' marne ko apne meñ musta.id
paidā na hoñge mujh se bhī jāñbāz mere ba.ad",meer-taqi-meer
"muñh takā hī kare hai jis tis kā
hairatī hai ye ā.īna kis kā",meer-taqi-meer
"shaam se kuchh bujhā sā rahtā huuñ
dil huā hai charāġh muflis kā",meer-taqi-meer
"the bure muġhbachoñ ke tevar lek
shaiḳh mai-ḳhāne se bhalā khiskā",meer-taqi-meer
"daaġh āñkhoñ se khil rahe haiñ sab
haath dasta huā hai nargis kā",meer-taqi-meer
"bahr kam-zarf hai basān-e-habāb
kāsa-lais ab huā hai tū jis kā",meer-taqi-meer
"faiz ai abr chashm-e-tar se uThā
aaj dāman vasī.a hai is kā",meer-taqi-meer
"taab kis ko jo hāl-e-'mīr' sune
haal hī aur kuchh hai majlis kā",meer-taqi-meer
"pattā pattā buuTā buuTā haal hamārā jaane hai
jaane na jaane gul hī na jaane baaġh to saarā jaane hai",meer-taqi-meer
"lagne na de bas ho to us ke gauhar-e-gosh ko baale tak
us ko falak chashm-mah-o-ḳhur kī putlī kā taarā jaane hai",meer-taqi-meer
"aage us mutakabbir ke ham ḳhudā ḳhudā kiyā karte haiñ
kab maujūd ḳhudā ko vo maġhrūr-e-ḳhud-ārā jaane hai",meer-taqi-meer
"āshiq sā to saada koī aur na hogā duniyā meñ
jī ke ziyāñ ko ishq meñ us ke apnā vaarā jaane hai",meer-taqi-meer
"chāragarī bīmāri-e-dil kī rasm-e-shahr-e-husn nahīñ
varna dilbar-e-nādāñ bhī is dard kā chāra jaane hai",meer-taqi-meer
"kyā hī shikār-farebī par maġhrūr hai vo sayyād bacha
taa.ir uḌte havā meñ saare apne asārā jaane hai",meer-taqi-meer
"mehr o vafā o lutf-o-ināyat ek se vāqif in meñ nahīñ
aur to sab kuchh tanz o kināya ramz o ishāra jaane hai",meer-taqi-meer
"kyā kyā fitne sar par us ke laatā hai māshūq apnā
jis be-dil be-tāb-o-tavāñ ko ishq kā maarā jaane hai",meer-taqi-meer
"raḳhnoñ se dīvār-e-chaman ke muñh ko le hai chhupā yaanī
in surāḳhoñ ke Tuk rahne ko sau kā nazāra jaane hai",meer-taqi-meer
"tishna-e-ḳhūñ hai apnā kitnā 'mīr' bhī nādāñ talḳhī-kash
dum-dār āb-e-teġh ko us ke āb-e-gavārā jaane hai",meer-taqi-meer
"sher ke parde meñ maiñ ne ġham sunāyā hai bahut
marsiye ne dil ke mere bhī rulāyā hai bahut",meer-taqi-meer
"be-sabab aatā nahīñ ab dam-ba-dam āshiq ko ġhash
dard khīñchā hai nihāyat ranj uThāyā hai bahut",meer-taqi-meer
"vaadī o kohsār meñ rotā huuñ DāḌheñ maar maar
dilbarān-e-shahr ne mujh ko satāyā hai bahut",meer-taqi-meer
"vā nahīñ hotā kisū se dil girafta ishq kā
zāhiran ġhamgīñ use rahnā ḳhush aayā hai bahut",meer-taqi-meer
"'mīr' gum-gashta kā milnā ittifāqī amr hai
jab kabhū paayā hai ḳhvāhish-mand paayā hai bahut",meer-taqi-meer
"thā musta.ār husn se us ke jo nuur thā
ḳhurshīd meñ bhī us hī kā zarra zuhūr thā",meer-taqi-meer
"hañgāma garm-kun jo dil-e-nā-subūr thā
paidā har ek naale se shor-e-nushūr thā",meer-taqi-meer
"pahuñchā jo aap ko to maiñ pahuñchā ḳhudā ke ta.iiñ
mālūm ab huā ki bahut maiñ bhī duur thā",meer-taqi-meer
"ātish buland dil kī na thī varna ai kalīm
yak sho.ala barq-e-ḳhiraman-e-sad-koh-e-tūr thā",meer-taqi-meer
"majlis meñ raat ek tire partave baġhair
kyā sham.a kyā patañg har ik be-huzūr thā",meer-taqi-meer
"us fasl meñ ki gul kā garebāñ bhī hai havā
dīvāna ho gayā so bahut zī-shu.ūr thā",meer-taqi-meer
"mun.im ke paas qāqum o sanjāb thā to kyā
us rind kī bhī raat guzar ga.ī jo uur thā",meer-taqi-meer
"ham ḳhaak meñ mile to mile lekin ai sip.har
us shoḳh ko bhī raah pe laanā zarūr thā",meer-taqi-meer
"kal paañv ek kāsa-e-sar par jo aa gayā
yaksar vo ustuḳhvān shikastoñ se chuur thā",meer-taqi-meer
"kahne lagā ki dekh ke chal raah be-ḳhabar
maiñ bhī kabhū kisū kā sar-e-pur-ġhurūr thā",meer-taqi-meer
"thā vo to rashk-e-hūr-e-bahishtī hamīñ meñ 'mīr'
samjhe na ham to fahm kā apnī qusūr thā",meer-taqi-meer
"ulTī ho ga.iiñ sab tadbīreñ kuchh na davā ne kaam kiyā
dekhā is bīmāri-e-dil ne āḳhir kaam tamām kiyā",meer-taqi-meer
"ahd-e-javānī ro ro kaaTā piirī meñ liiñ āñkheñ muuñd
ya.anī raat bahut the jaage sub.h huī ārām kiyā",meer-taqi-meer
"harf nahīñ jāñ-baḳhshī meñ us kī ḳhūbī apnī qismat kī
ham se jo pahle kah bhejā so marne kā paiġhām kiyā",meer-taqi-meer
"nāhaq ham majbūroñ par ye tohmat hai muḳhtārī kī
chāhte haiñ so aap kareñ haiñ ham ko abas badnām kiyā",meer-taqi-meer
"saare rind aubāsh jahāñ ke tujh se sujūd meñ rahte haiñ
bāñke TeḌhe tirchhe tīkhe sab kā tujh ko imaam kiyā",meer-taqi-meer
"sarzad ham se be-adabī to vahshat meñ bhī kam hī huī
kosoñ us kī or ga.e par sajda har har gaam kiyā",meer-taqi-meer
"kis kā ka.aba kaisā qibla kaun haram hai kyā ehrām
kūche ke us ke bāshindoñ ne sab ko yahīñ se salām kiyā",meer-taqi-meer
"shaiḳh jo hai masjid meñ nañgā raat ko thā mai-ḳhāne meñ
jubba ḳhirqa kurtā Topī mastī meñ in.aam kiyā",meer-taqi-meer
"kaash ab burqa muñh se uThā de varna phir kyā hāsil hai
aañkh muñde par un ne go dīdār ko apne aam kiyā",meer-taqi-meer
"yaañ ke sapīd o siyah meñ ham ko daḳhl jo hai so itnā hai
raat ko ro ro sub.h kiyā yā din ko juuñ tuuñ shaam kiyā",meer-taqi-meer
"sub.h chaman meñ us ko kahīñ taklīf-e-havā le aa.ī thī
ruḳh se gul ko mol liyā qāmat se sarv ġhulām kiyā",meer-taqi-meer
"sā.ad-e-sīmīñ donoñ us ke haath meñ lā kar chhoḌ diye
bhūle us ke qaul-o-qasam par haa.e ḳhayāl-e-ḳhām kiyā",meer-taqi-meer
"kaam hue haiñ saare zaa.e.a har saa.at kī samājat se
istiġhnā kī chaugunī un ne juuñ juuñ maiñ ibrām kiyā",meer-taqi-meer
"aise āhu-e-ram-ḳhurda kī vahshat khonī mushkil thī
sehr kiyā e.ajāz kiyā jin logoñ ne tujh ko raam kiyā",meer-taqi-meer
"'mīr' ke dīn-o-maz.hab ko ab pūchhte kyā ho un ne to
qashqa khīñchā dair meñ baiThā kab kā tark islām kiyā",meer-taqi-meer
"umr bhar ham rahe sharābī se
dil-e-pur-ḳhūñ kī ik gulābī se",meer-taqi-meer
"jī Dhahā jaa.e hai sahar se aah
raat guzregī kis ḳharābī se",meer-taqi-meer
"khilnā kam kam kalī ne sīkhā hai
us kī āñkhoñ kī nīm-ḳhvābī se",meer-taqi-meer
"burqa uThte hī chāñd sā niklā
daaġh huuñ us kī be-hijābī se",meer-taqi-meer
"kaam the ishq meñ bahut par 'mīr'
ham hī fāriġh hue shitābī se",meer-taqi-meer
"us kā ḳhayāl chashm se shab ḳhvāb le gayā
qasme ki ishq jī se mire taab le gayā",meer-taqi-meer
"kin nīndoñ ab tū sotī hai ai chashm-e-girya-nāk
mizhgāñ to khol shahr ko sailāb le gayā",meer-taqi-meer
"aave jo mastaba meñ to sun lo ki raah se
vaa.iz ko ek jām-e-mai-e-nāb le gayā",meer-taqi-meer
"ne dil rahā bajā hai na sabr o havās o hosh
aayā jo sail-e-ishq sab asbāb le gayā",meer-taqi-meer
"mere huzūr sham.a ne girya jo sar kiyā
royā maiñ is qadar ki mujhe aab le gayā",meer-taqi-meer
"ahvāl us shikār zubūñ kā hai jaa.e rahm
jis nā-tavāñ ko muft na qassāb le gayā",meer-taqi-meer
"muñh kī jhalak se yaar ke behosh ho ga.e
shab ham ko 'mīr' partav-e-mahtāb le gayā",meer-taqi-meer
"yaaro mujhe muaaf rakho maiñ nashe meñ huuñ
ab do to jaam ḳhālī hī do maiñ nashe meñ huuñ",meer-taqi-meer
"ek ek qurt daur meñ yuuñ hī mujhe bhī do
jām-e-sharāb pur na karo maiñ nashe meñ huuñ",meer-taqi-meer
"mastī se darhamī hai mirī guftugū ke biich
jo chāho tum bhī mujh ko kaho maiñ nashe meñ huuñ",meer-taqi-meer
"yā hāthoñ haath lo mujhe mānind-e-jām-e-mai
yā thoḌī duur saath chalo maiñ nashe meñ huuñ",meer-taqi-meer
"ma.azūr huuñ jo paañv mirā be-tarah paḌe
tum sargirāñ to mujh se na ho maiñ nashe meñ huuñ",meer-taqi-meer
"bhāgī namāz-e-juma to jaatī nahīñ hai kuchh
chaltā huuñ maiñ bhī Tuk to raho maiñ nashe meñ huuñ",meer-taqi-meer
"nāzuk-mizāj aap qayāmat haiñ 'mīr' jī
juuñ shīsha mere muñh na lago maiñ nashe meñ huuñ",meer-taqi-meer
"zaḳhm jhele daaġh bhī khaa.e bahut
dil lagā kar ham to pachhtā.e bahut",meer-taqi-meer
"jab na tab jāgah se tum jaayā kiye
ham to apnī or se aa.e bahut",meer-taqi-meer
"dair se sū-e-haram aayā na Tuk
ham mizāj apnā idhar laa.e bahut",meer-taqi-meer
"phuul gul shams o qamar saare hī the
par hameñ in meñ tumhīñ bhaa.e bahut",meer-taqi-meer
"gar bukā is shor se shab ko hai to
roveñge sone ko ham-sā.e bahut",meer-taqi-meer
"vo jo niklā sub.h jaise āftāb
rashk se gul phuul murjhā.e bahut",meer-taqi-meer
"'mīr' se pūchhā jo maiñ āshiq ho tum
ho ke kuchh chupke se sharmā.e bahut",meer-taqi-meer
"aa ki mirī jaan ko qarār nahīñ hai
tāqat-e-bedād-e-intizār nahīñ hai",mirza-ghalib
"dete haiñ jannat hayāt-e-dahr ke badle
nashsha ba-andāza-e-ḳhumār nahīñ hai",mirza-ghalib
"girya nikāle hai terī bazm se mujh ko
haa.e ki rone pe iḳhtiyār nahīñ hai",mirza-ghalib
"ham se abas hai gumān-e-ranjish-e-ḳhātir
ḳhaak meñ ushshāq kī ġhubār nahīñ hai",mirza-ghalib
"dil se uThā lutf-e-jalva-hā-e-ma.ānī
ġhair-e-gul ā.īna-e-bahār nahīñ hai",mirza-ghalib
"qatl kā mere kiyā hai ahd to baare
vaa.e agar ahd ustuvār nahīñ hai",mirza-ghalib
"tū ne qasam mai-kashī kī khaa.ī hai 'ġhālib'
terī qasam kā kuchh e'tibār nahīñ hai",mirza-ghalib
"aabrū kyā ḳhaak us gul kī ki gulshan meñ nahīñ
hai garebāñ nañg-e-pairāhan jo dāman meñ nahīñ",mirza-ghalib
"zof se ai girya kuchh baaqī mire tan meñ nahīñ
rañg ho kar uḌ gayā jo ḳhuuñ ki dāman meñ nahīñ",mirza-ghalib
"ho ga.e haiñ jamā ajzā-e-nigāh-e-āftāb
zarre us ke ghar kī dīvāroñ ke rauzan meñ nahīñ",mirza-ghalib
"kyā kahūñ tārīki-e-zindān-e-ġham andher hai
pamba nūr-e-sub.h se kam jis ke rauzan meñ nahīñ",mirza-ghalib
"raunaq-e-hastī hai ishq-e-ḳhāna vīrāñ saaz se
anjuman be-shamā hai gar barq ḳhirman meñ nahīñ",mirza-ghalib
"zaḳhm silvāne se mujh par chārā-juī kā hai taan
ġhair samjhā hai ki lazzat zaḳhm-e-sozan meñ nahīñ",mirza-ghalib
"bas-ki haiñ ham ik bahār-e-nāz ke maare hue
jalva-e-gul ke sivā gard apne madfan meñ nahīñ",mirza-ghalib
"qatra qatra ik hayūlā hai na.e nāsūr kā
ḳhuuñ bhī zauq-e-dard se fāriġh mire tan meñ nahīñ",mirza-ghalib
"le ga.ī saaqī kī naḳhvat qulzum-āshāmī mirī
mauj-e-mai kī aaj rag miinā kī gardan meñ nahīñ",mirza-ghalib
"ho fishār-e-zof meñ kyā nā-tavānī kī numūd
qad ke jhukne kī bhī gunjā.ish mire tan meñ nahīñ",mirza-ghalib
"thī vatan meñ shaan kyā 'ġhālib' ki ho ġhurbat meñ qadr
be-takalluf huuñ vo musht-e-ḳhas ki gulḳhan meñ nahīñ",mirza-ghalib
"aah ko chāhiye ik umr asar hote tak
kaun jiitā hai tirī zulf ke sar hote tak",mirza-ghalib
"dām-e-har-mauj meñ hai halqa-e-sad-kām-e-nahañg
dekheñ kyā guzre hai qatre pe guhar hote tak",mirza-ghalib
"āshiqī sabr-talab aur tamannā betāb
dil kā kyā rañg karūñ ḳhūn-e-jigar hote tak",mirza-ghalib
"tā-qayāmat shab-e-furqat meñ guzar jā.egī umr
saat din ham pe bhī bhārī haiñ sahar hote tak",mirza-ghalib
"ham ne maanā ki taġhāful na karoge lekin
ḳhaak ho jā.eñge ham tum ko ḳhabar hote tak",mirza-ghalib
"partav-e-ḳhur se hai shabnam ko fanā kī ta.alīm
maiñ bhī huuñ ek ināyat kī nazar hote tak",mirza-ghalib
"yak nazar besh nahīñ fursat-e-hastī ġhāfil
garmī-e-bazm hai ik raqs-e-sharar hote tak",mirza-ghalib
"ġham-e-hastī kā 'asad' kis se ho juz marg ilaaj
sham.a har rañg meñ jaltī hai sahar hote tak",mirza-ghalib
"ā.īna dekh apnā sā muñh le ke rah ga.e
sāhab ko dil na dene pe kitnā ġhurūr thā",mirza-ghalib
"qāsid ko apne haath se gardan na māriye
us kī ḳhatā nahīñ hai ye merā qusūr thā",mirza-ghalib
"zof-e-junūñ ko vaqt-e-tapish dar bhī duur thā
ik ghar meñ muḳhtasar bayābāñ zarūr thā",mirza-ghalib
"ai vā.e-ġhaflat-e-nigah-e-shauq varna yaañ
har paara sañg laḳht-e-dil-e-koh-e-tūr thā",mirza-ghalib
"dars-e-tapish hai barq ko ab jis ke naam se
vo dil hai ye ki jis kā taḳhallus subūr thā",mirza-ghalib
"har rañg meñ jalā 'asad'-e-fitna-intizār
parvāna-e-tajallī-e-sham-e-zuhūr thā",mirza-ghalib
"shāyad ki mar gayā tire ruḳhsār dekh kar
paimāna raat maah kā labrez-e-nūr thā",mirza-ghalib
"jannat hai terī teġh ke kushtoñ kī muntazir
jauhar savād-e-jalva-e-mizhgān-e-hūr thā",mirza-ghalib
"ā.īna kyuuñ na duuñ ki tamāshā kaheñ jise
aisā kahāñ se lā.ūñ ki tujh sā kaheñ jise",mirza-ghalib
"hasrat ne lā rakhā tirī bazm-e-ḳhayāl meñ
gul-dasta-e-nigāh suvaidā kaheñ jise",mirza-ghalib
"phūñkā hai kis ne gosh-e-mohabbat meñ ai ḳhudā
afsūn-e-intizār tamannā kaheñ jise",mirza-ghalib
"sar par hujūm-e-dard-e-ġharībī se Dāliye
vo ek musht-e-ḳhāk ki sahrā kaheñ jise",mirza-ghalib
"hai chashm-e-tar meñ hasrat-e-dīdār se nihāñ
shauq-e-ināñ guseḳhta dariyā kaheñ jise",mirza-ghalib
"darkār hai shaguftan-e-gul-hā-e-aish ko
sub.h-e-bahār pumba-e-mīnā kaheñ jise",mirza-ghalib
"'ġhālib' burā na maan jo vaa.iz burā kahe
aisā bhī koī hai ki sab achchhā kaheñ jise",mirza-ghalib
"yā rab hameñ to ḳhvāb meñ bhī mat dikhā.iyo
ye mahshar-e-ḳhayāl ki duniyā kaheñ jise",mirza-ghalib
"hai intizār se sharar ābād rustaḳhez
mizhgān-e-koh-kan rag-e-ḳhārā kaheñ jise",mirza-ghalib
"kis fursat-e-visāl pe hai gul ko andalīb
zaḳhm-e-firāq ḳhanda-e-be-jā kaheñ jise",mirza-ghalib
"āmad-e-ḳhat se huā hai sard jo bāzār-e-dost
dūd-e-sham-e-kushta thā shāyad ḳhat-e-ruḳhsār-e-dost",mirza-ghalib
"ai dil-e-nā-āqibat-andesh zabt-e-shauq kar
kaun lā saktā hai tāb-e-jalva-e-dīdār-e-dost",mirza-ghalib
"ḳhāna-vīrāñ-sāzī-e-hairat tamāshā kījiye
sūrat-e-naqsh-e-qadam huuñ rafta-e-raftār-e-dost",mirza-ghalib
"ishq meñ bedād-e-rashk-e-ġhair ne maarā mujhe
kushta-e-dushman huuñ āḳhir garche thā bīmār-e-dost",mirza-ghalib
"chashm-e-mā raushan ki us bedard kā dil shaad hai
dīda-e-pur-ḳhūñ hamārā sāġhar-e-sarshār-e-dost",mirza-ghalib
"ġhair yuuñ kartā hai merī pursish us ke hijr meñ
be-takalluf dost ho jaise koī ġham-ḳhvār-e-dost",mirza-ghalib
"taaki maiñ jānūñ ki hai us kī rasā.ī vaañ talak
mujh ko detā hai payām-e-vāda-e-dīdār-e-dost",mirza-ghalib
"jab ki maiñ kartā huuñ apnā shikva-e-zof-e-dimāġh
sar kare hai vo hadīs-e-zulf-e-ambar-bār-e-dost",mirza-ghalib
"chupke chupke mujh ko rote dekh paatā hai agar
hañs ke kartā hai bayān-e-shoḳhī-e-guftār-e-dost",mirza-ghalib
"mehrbānī-hā-e-dushman kī shikāyat kījiye
tā bayāñ kiije sipās-e-lazzat-e-āzār-e-dost",mirza-ghalib
"ye ġhazal apnī mujhe jī se pasand aatī hai aap
hai radīf-e-sher meñ 'ġhālib' zi-bas takrār-e-dost",mirza-ghalib
"chashm-e-band-e-ḳhalq juz timsāl-e-ḳhud-bīnī nahīñ
aa.ina hai qālib-e-ḳhisht-e-dar-o-dīvār-e-dost",mirza-ghalib
"barq-e-ḳhirman-zār gauhar hai nigāh-e-tez yaañ
ashk ho jaate haiñ ḳhushk az-garmī-e-raftār-e-dost",mirza-ghalib
"hai savā neze pe us ke qāmat-e-nau-ḳhez se
āftāb-e-sub.h-e-mahshar hai gul-e-dastār-e-dost",mirza-ghalib
"ai adū-e-maslahat chand ba-zabt afsurda rah
kardanī hai jam.a tāb-e-shoḳhī-e-dīdār-e-dost",mirza-ghalib
"laġhzishat-e-mastāna o josh-e-tamāshā hai 'asad'
ātish-e-mai se bahār-e-garmī-e-bāzār-e-dost",mirza-ghalib
"āmad-e-sailāb-e-tūfān-e-sadā-e-āb hai
naqsh-e-pā jo kaan meñ rakhtā hai uñglī jaada se",mirza-ghalib
"bazm-e-mai vahshat-kada hai kis kī chashm-e-mast kā
shīshe meñ nabz-e-parī pinhāñ hai mauj-e-bāda se",mirza-ghalib
"dekhtā huuñ vahshat-e-shauq-e-ḳharosh-āmāda se
fāl-e-rusvā.ī sirishk-e-sar-ba-sahrā-dāda se",mirza-ghalib
"daam gar sabze meñ pinhāñ kījiye tā.ūs ho
josh-e-nairañg-e-bahār arz-e-sahrā-dāda se",mirza-ghalib
"ḳhema-e-lailā siyāh o ḳhāna-e-majnūñ ḳharāb
josh-e-vīrānī hai ishq-e-dāġh-e-bairūñ-dāda se",mirza-ghalib
"bazm-e-hastī vo tamāshā hai ki jis ko ham 'asad'
dekhte haiñ chashm-e-az-ḳhvāb-e-adam-nakushāda se",mirza-ghalib
"afsos ki dandāñ kā kiyā rizq falak ne
jin logoñ kī thī dar-ḳhur-e-aqd-e-guhar añgusht",mirza-ghalib
"kaafī hai nishānī tirā chhalle kā na denā
ḳhālī mujhe dikhlā ke ba-vaqt-e-safar añgusht",mirza-ghalib
"likhtā huuñ 'asad' sozish-e-dil se suḳhan-e-garm
tā rakh na sake koī mire harf par añgusht",mirza-ghalib
"ajab nashāt se jallād ke chale haiñ ham aage
ki apne saa.e se sar paañv se hai do qadam aage",mirza-ghalib
"qazā ne thā mujhe chāhā ḳharāb-e-bāda-e-ulfat
faqat ḳharāb likhā bas na chal sakā qalam aage",mirza-ghalib
"ġham-e-zamāna ne jhāḌī nashāt-e-ishq kī mastī
vagarna ham bhī uThāte the lazzat-e-alam aage",mirza-ghalib
"ḳhudā ke vāste daad us junūn-e-shauq kī denā
ki us ke dar pe pahuñchte haiñ nāma-bar se ham aage",mirza-ghalib
"ye umr bhar jo pareshāniyāñ uThā.ī haiñ ham ne
tumhāre aa.iyo ai turrah-hā-e-ḳham-ba-ḳham aage",mirza-ghalib
"dil o jigar meñ pur-afshāñ jo ek mauja-e-ḳhūñ hai
ham apne zom meñ samjhe hue the us ko dam aage",mirza-ghalib
"qasam janāze pe aane kī mere khāte haiñ 'ġhālib'
hamesha khāte the jo merī jaan kī qasam aage",mirza-ghalib
"arz-e-nāz-e-shoḳhi-e-dandāñ barā.e-ḳhanda hai
dāvā-e-jamiyat-e-ahbāb jā-e-ḳhanda hai",mirza-ghalib
"hai adam meñ ġhuncha mahv-e-ibrat-e-anjām-e-gul
yak-jahāñ zaanū ta.ammul dar-qafā-e-ḳhanda hai",mirza-ghalib
"kulfat-e-afsurdagī ko aish-e-betābī harām
varna dandāñ dar dil afshurdan binā-e-ḳhanda hai",mirza-ghalib
"shorish-e-bātin ke haiñ ahbāb munkir varna yaañ
dil muhīt-e-girya o lab āshnā-e-ḳhanda hai",mirza-ghalib
"ḳhud-faroshī-hā-e-hastī bas-ki jā-e-ḳhanda hai
har shikast-e-qīmat-e-dil meñ sadā-e-ḳhanda hai",mirza-ghalib
"naqsh-e-ibrat dar nazar yā naqd-e-ishrat dar bisāt
do-jahāñ vus.at ba-qadr-e-yak-fa.zā-e-ḳhanda hai",mirza-ghalib
"jā-e-istihzā hai ishrat-koshi-e-hastī 'asad'
sub.h o shabnam fursat-e-nashv-o-numā-e-ḳhanda hai",mirza-ghalib
"arz-e-niyāz-e-ishq ke qābil nahīñ rahā
jis dil pe naaz thā mujhe vo dil nahīñ rahā",mirza-ghalib
"jaatā huuñ dāġh-e-hasrat-e-hastī liye hue
huuñ sham-e-kushta dar-ḳhur-e-mahfil nahīñ rahā",mirza-ghalib
"marne kī ai dil aur hī tadbīr kar ki maiñ
shāyān-e-dast-o-bāzū-e-qātil nahīñ rahā",mirza-ghalib
"bar-rū-e-shash-jahat dar-e-ā.īna baaz hai
yaañ imtiyāz-e-nāqis-o-kāmil nahīñ rahā",mirza-ghalib
"vā kar diye haiñ shauq ne band-e-naqāb-e-husn
ġhair-az-nigāh ab koī haa.il nahīñ rahā",mirza-ghalib
"go maiñ rahā rahīn-e-sitam-hā-e-rozgār
lekin tire ḳhayāl se ġhāfil nahīñ rahā",mirza-ghalib
"dil se havā-e-kisht-e-vafā miT ga.ī ki vaañ
hāsil sivā.e hasrat-e-hāsil nahīñ rahā",mirza-ghalib
"bedād-e-ishq se nahīñ Dartā magar 'asad'
jis dil pe naaz thā mujhe vo dil nahīñ rahā",mirza-ghalib
"har-chand maiñ huuñ tūti-e-shīrīñ-suḳhan vale
ā.īna aah mere muqābil nahīñ rahā",mirza-ghalib
"jāñ-dād-gāñ kā hausla fursat-gudāz hai
yaañ arsa-e-tapīdan-e-bismil nahīñ rahā",mirza-ghalib
"huuñ qatra-zan ba-vādī-e-hasrat shabāna roz
juz tār-e-ashk jāda-e-manzil nahīñ rahā",mirza-ghalib
"ai aah merī ḳhātir-e-vābasta ke sivā
duniyā meñ koī uqda-e-mushkil nahīñ rahā",mirza-ghalib
"andāz-e-nāla yaad haiñ sab mujh ko par 'asad'
jis dil pe naaz thā mujhe vo dil nahīñ rahā",mirza-ghalib
"'asad' ham vo junūñ-jaulāñ gadā-e-be-sar-o-pā haiñ
ki hai sar-panja-e-mizhgān-e-āhū pusht-ḳhār apnā",mirza-ghalib
"az-mehr tā-ba-zarra dil-o-dil hai aa.ina
tuutī ko shash-jihat se muqābil hai aa.ina",mirza-ghalib
"hairat hujūm-e-lazzat-e-ġhaltānī-e-tapish
sīmāb-e-bālish o kamar-e-dil hai aa.ina",mirza-ghalib
"ġhaflat ba-bāl-e-jauhar-e-shamshīr par-fishāñ
yaañ pusht-e-chashm-e-shoḳhī-e-qātil hai aa.ina",mirza-ghalib
"hairat-nigāh-e-barq-e-tamāshā bahār-e-shoḳh
dar-parda-e-havā par-e-bismil hai aa.ina",mirza-ghalib
"yaañ rah ga.e haiñ nāḳhun-e-tadbīr TuuT kar
jauhar-tilism-e-uqda-e-mushkil hai aa.ina",mirza-ghalib
"ham-zānū-e-ta.ammul o ham-jalva-gāh-e-gul
ā.īna-band ḳhalvat-o-mahfil hai aa.ina",mirza-ghalib
"dil kār-gāh-e-fikr o 'asad' be-navā-e-dil
yaañ sañg-e-āstāna-e-'bedil' hai aa.ina",mirza-ghalib
"ba-nāla hāsil-e-dil-bastagī farāham kar
matā-e-ḳhāna-e-zanjīr juz sadā ma.alūm",mirza-ghalib
"ba-qadr-e-hausla-e-ishq jalva-rezī hai
vagarna ḳhāna-e-ā.īna kī fazā ma.alūm",mirza-ghalib
"'asad' farefta-e-intiḳhāb-e-tarz-e-jafā
vagarna dilbarī-e-vāda-e-vafā ma.alūm",mirza-ghalib
"baaġh pā kar ḳhafaqānī ye Darātā hai mujhe
sāya-e-shāḳh-e-gul af.ī nazar aatā hai mujhe",mirza-ghalib
"jauhar-e-teġh ba-sar-chashma-e-dīgar mālūm
huuñ maiñ vo sabza ki zahrāb ugātā hai mujhe",mirza-ghalib
"mudda.ā mahv-e-tamāshā-e-shikast-e-dil hai
ā.ina-ḳhāna meñ koī liye jaatā hai mujhe",mirza-ghalib
"naala sarmāya-e-yak-ālam o aalam kaf-e-ḳhāk
āsmāñ baiza-e-quamrī nazar aatā hai mujhe",mirza-ghalib
"zindagī meñ to vo mahfil se uThā dete the
dekhūñ ab mar ga.e par kaun uThātā hai mujhe",mirza-ghalib
"baaġh tujh bin gul-e-nargis se Darātā hai mujhe
chāhūñ gar sair-e-chaman aañkh dikhātā hai mujhe",mirza-ghalib
"shor-e-timsāl hai kis rashk-e-chaman kā yā rab
aa.ina baiza-e-bulbul nazar aatā hai mujhe",mirza-ghalib
"hairat-e-ā.ina anjām-e-junūñ huuñ jyuuñ sham.a
kis qadar dāġh-e-jigar shola uThātā hai mujhe",mirza-ghalib
"maiñ huuñ aur hairat-e-jāved magar zauq-e-ḳhayāl
ba-fusūn-e-nigah-e-nāz satātā hai mujhe",mirza-ghalib
"hairat-e-fikr-e-suḳhan sāz-e-salāmat hai 'asad'
dil pas-e-zānū-e-ā.īna biThātā hai mujhe",mirza-ghalib
"bāzīcha-e-atfāl hai duniyā mire aage
hotā hai shab-o-roz tamāshā mire aage",mirza-ghalib
"ik khel hai aurañg-e-sulaimāñ mire nazdīk
ik baat hai ejāz-e-masīhā mire aage",mirza-ghalib
"juz naam nahīñ sūrat-e-ālam mujhe manzūr
juz vahm nahīñ hastī-e-ashiyā mire aage",mirza-ghalib
"hotā hai nihāñ gard meñ sahrā mire hote
ghistā hai jabīñ ḳhaak pe dariyā mire aage",mirza-ghalib
"mat pūchh ki kyā haal hai merā tire pīchhe
tū dekh ki kyā rañg hai terā mire aage",mirza-ghalib
"sach kahte ho ḳhud-bīn o ḳhud-ārā huuñ na kyuuñ huuñ
baiThā hai but-e-ā.ina-sīmā mire aage",mirza-ghalib
"phir dekhiye andāz-e-gul-afshānī-e-guftār
rakh de koī paimāna-e-sahbā mire aage",mirza-ghalib
"nafrat kā gumāñ guzre hai maiñ rashk se guzrā
kyūñkar kahūñ lo naam na un kā mire aage",mirza-ghalib
"īmāñ mujhe roke hai jo khīñche hai mujhe kufr
ka.aba mire pīchhe hai kalīsā mire aage",mirza-ghalib
"āshiq huuñ pa māshūq-farebī hai mirā kaam
majnūñ ko burā kahtī hai lailā mire aage",mirza-ghalib
"ḳhush hote haiñ par vasl meñ yuuñ mar nahīñ jaate
aa.ī shab-e-hijrāñ kī tamannā mire aage",mirza-ghalib
"hai maujzan ik qulzum-e-ḳhūñ kaash yahī ho
aatā hai abhī dekhiye kyā kyā mire aage",mirza-ghalib
"go haath ko jumbish nahīñ āñkhoñ meñ to dam hai
rahne do abhī sāġhar-o-mīnā mire aage",mirza-ghalib
"ham-pesha o ham-mashrab o hamrāz hai merā
'ġhālib' ko burā kyuuñ kaho achchhā mire aage",mirza-ghalib
"bahut sahī ġham-e-gītī sharāb kam kyā hai
ġhulām-e-sāqī-e-kausar huuñ mujh ko ġham kyā hai",mirza-ghalib
"tumhārī tarz-o-ravish jānte haiñ ham kyā hai
raqīb par hai agar lutf to sitam kyā hai",mirza-ghalib
"suḳhan meñ ḳhāma-e-ġhālib kī ātish-afshānī
yaqīñ hai ham ko bhī lekin ab us meñ dam kyā hai",mirza-ghalib
"kaTe to shab kaheñ kaaTe to saañp kahlāve
koī batāo ki vo zulf-e-ḳham-ba-ḳham kyā hai",mirza-ghalib
"likhā kare koī ahkām-e-tāla-e-maulūd
kise ḳhabar hai ki vaañ jumbish-e-qalam kyā hai",mirza-ghalib
"na hashr-o-nashr kā qaa.el na kesh o millat kā
ḳhudā ke vāste aise kī phir qasam kyā hai",mirza-ghalib
"vo dād-o-dīd garāñ-māya shart hai hamdam
vagarna mehr-e-sulaimān-o-jām-e-jam kyā hai",mirza-ghalib
"balā se haiñ jo ye pesh-e-nazar dar-o-dīvār
nigāh-e-shauq ko haiñ bāl-o-par dar-o-dīvār",mirza-ghalib
"vufūr-e-ashk ne kāshāne kā kiyā ye rañg
ki ho ga.e mire dīvār-o-dar dar-o-dīvār",mirza-ghalib
"nahīñ hai saaya ki sun kar naved-e-maqdam-e-yār
ga.e haiñ chand qadam pesh-tar dar-o-dīvār",mirza-ghalib
"huī hai kis qadar arzāni-e-mai-e-jalva
ki mast hai tire kūche meñ har dar-o-dīvār",mirza-ghalib
"jo hai tujhe sar-e-saudā-e-intizār to aa
ki haiñ dukān-e-matā-e-nazar dar-o-dīvār",mirza-ghalib
"hujūm-e-girya kā sāmān kab kiyā maiñ ne
ki gir paḌe na mire paañv par dar-o-dīvār",mirza-ghalib
"vo aa rahā mire ham-sā.e meñ to saa.e se
hue fidā dar-o-dīvār par dar-o-dīvār",mirza-ghalib
"nazar meñ khaTke hai bin tere ghar kī ābādī
hamesha rote haiñ ham dekh kar dar-o-dīvār",mirza-ghalib
"na pūchh be-ḳhudi-e-aish-e-maqdam-e-sailāb
ki nāchte haiñ paḌe sar-ba-sar dar-o-dīvār",mirza-ghalib
"na kah kisī se ki 'ġhālib' nahīñ zamāne meñ
harīf-e-rāz-e-mohabbat magar dar-o-dīvār",mirza-ghalib
"barshikāl-e-girya-e-āshiq hai dekhā chāhiye
khil ga.ī mānind-e-gul sau jā se dīvār-e-chaman",mirza-ghalib
"ulfat-e-gul se ġhalat hai dāva-e-vārastagī
sarv hai bā-vasf-e-āzādī giraftār-e-chaman",mirza-ghalib
"saaf hai az bas-ki aks-e-gul se gulzār-e-chaman
jānashīn-e-jauhar-e-ā.īna hai ḳhār-e-chaman",mirza-ghalib
"hai nazākat bas ki fasl-e-gul meñ me.amār-e-chaman
qālib-e-gul meñ Dhalī hai ḳhisht-e-dīvār-e-chaman",mirza-ghalib
"terī ārā.ish kā istiqbāl kartī hai bahār
jauhar-e-ā.īna hai yaañ naqsh-e-ehzār-e-chaman",mirza-ghalib
"bas ki paa.ī yaar kī rañgīñ-adā.ī se shikast
hai kulāh-e-nāz-e-gul bar tāq-e-dīvār-e-chaman",mirza-ghalib
"vaqt hai gar bulbul-e-miskīñ zuleḳhā.i kare
yūsuf-e-gul jalva-farmā hai ba-bāzār-e-chaman",mirza-ghalib
"vahshat-afzā girya-hā mauqūf-e-fasl-e-gul 'asad'
chashm-e-dariyā-rez hai mīzāb-e-sarkār-e-chaman",mirza-ghalib
"bas-ki dushvār hai har kaam kā āsāñ honā
aadmī ko bhī mayassar nahīñ insāñ honā",mirza-ghalib
"girya chāhe hai ḳharābī mire kāshāne kī
dar o dīvār se Tapke hai bayābāñ honā",mirza-ghalib
"vā-e-dīvāngi-e-shauq ki har dam mujh ko
aap jaanā udhar aur aap hī hairāñ honā",mirza-ghalib
"jalva az-bas-ki taqāzā-e-nigah kartā hai
jauhar-e-ā.ina bhī chāhe hai mizhgāñ honā",mirza-ghalib
"ishrat-e-qatl-gah-e-ahl-e-tamannā mat pūchh
īd-e-nazzāra hai shamshīr kā uryāñ honā",mirza-ghalib
"le ga.e ḳhaak meñ ham dāġh-e-tamannā-e-nashāt
tū ho aur aap ba-sad-rañg-e-gulistāñ honā",mirza-ghalib
"ishrat-e-pāra-e-dil zaḳhm-e-tamannā khānā
lazzat-e-rīsh-e-jigar ġharq-e-namak-dāñ honā",mirza-ghalib
"kī mire qatl ke ba.ad us ne jafā se tauba
haa.e us zūd-pashīmāñ kā pashemāñ honā",mirza-ghalib
"haif us chaar girah kapḌe kī qismat 'ġhālib'
jis kī qismat meñ ho āshiq kā garebāñ honā",mirza-ghalib
"bazm-e-shāhanshāh meñ ash.ār kā daftar khulā
rakhiyo yā rab ye dar-e-ganjīna-e-gauhar khulā",mirza-ghalib
"shab huī phir anjum-e-raḳhshanda kā manzar khulā
is takalluf se ki goyā but-kade kā dar khulā",mirza-ghalib
"garche huuñ dīvāna par kyuuñ dost kā khā.ūñ fareb
āstīñ meñ dashna pinhāñ haath meñ nashtar khulā",mirza-ghalib
"go na samjhūñ us kī bāteñ go na pā.ūñ us kā bhed
par ye kyā kam hai ki mujh se vo parī-paikar khulā",mirza-ghalib
"hai ḳhayāl-e-husn meñ husn-e-amal kā sā ḳhayāl
ḳhuld kā ik dar hai merī gor ke andar khulā",mirza-ghalib
"muñh na khulne par hai vo aalam ki dekhā hī nahīñ
zulf se baḌh kar naqāb us shoḳh ke muñh par khulā",mirza-ghalib
"dar pe rahne ko kahā aur kah ke kaisā phir gayā
jitne arse meñ mirā lipTā huā bistar khulā",mirza-ghalib
"kyuuñ añdherī hai shab-e-ġham hai balāoñ kā nuzūl
aaj udhar hī ko rahegā dīda-e-aḳhtar khulā",mirza-ghalib
"kyā rahūñ ġhurbat meñ ḳhush jab ho havādis kā ye haal
naama laatā hai vatan se nāma-bar aksar khulā",mirza-ghalib
"us kī ummat meñ huuñ maiñ mere raheñ kyuuñ kaam band
vāste jis shah ke 'ġhālib' gumbad-e-be-dar khulā",mirza-ghalib
"be-e'tidāliyoñ se subuk sab meñ ham hue
jitne ziyāda ho ga.e utne hī kam hue",mirza-ghalib
"pinhāñ thā daam saḳht qarīb āshiyān ke
uḌne na paa.e the ki giraftār ham hue",mirza-ghalib
"hastī hamārī apnī fanā par dalīl hai
yaañ tak miTe ki aap ham apnī qasam hue",mirza-ghalib
"saḳhtī kashān-e-ishq kī pūchhe hai kyā ḳhabar
vo log rafta rafta sarāpā alam hue",mirza-ghalib
"terī vafā se kyā ho talāfī ki dahr meñ
tere sivā bhī ham pe bahut se sitam hue",mirza-ghalib
"likhte rahe junūñ kī hikāyāt-e-ḳhūñ-chakāñ
har-chand is meñ haath hamāre qalam hue",mirza-ghalib
"allāh re terī tundi-e-ḳhū jis ke biim se
ajzā-e-nāla dil meñ mire rizq-e-ham hue",mirza-ghalib
"ahl-e-havas kī fat.h hai tark-e-nabard-e-ishq
jo paañv uTh ga.e vahī un ke alam hue",mirza-ghalib
"naale adam meñ chand hamāre supurd the
jo vaañ na khiñch sake so vo yaañ aa ke dam hue",mirza-ghalib
"chhoḌī 'asad' na ham ne gadā.ī meñ dil-lagī
saa.il hue to āshiq-e-ahl-e-karam hue",mirza-ghalib
"bīm-e-raqīb se nahīñ karte vidā-e-hosh
majbūr yaañ talak hue ai iḳhtiyār haif",mirza-ghalib
"jaltā hai dil ki kyuuñ na ham ik baar jal ga.e
ai nā-tamāmi-e-nafas-e-shola-bār haif",mirza-ghalib
"bisāt-e-ijz meñ thā ek dil yak qatra ḳhuuñ vo bhī
so rahtā hai ba-andāz-e-chakīdan sar-nigūñ vo bhī",mirza-ghalib
"rahe us shoḳh se āzurda ham chande takalluf se
takalluf bartaraf thā ek andāz-e-junūñ vo bhī",mirza-ghalib
"ḳhayāl-e-marg kab taskīñ dil-e-āzurda ko baḳhshe
mire dām-e-tamannā meñ hai ik said-e-zabūñ vo bhī",mirza-ghalib
"na kartā kaash naala mujh ko kyā mālūm thā hamdam
ki hogā bā.is-e-afzā.ish-e-dard-e-darūñ vo bhī",mirza-ghalib
"na itnā burrish-e-teġh-e-jafā par naaz farmāo
mire dariyā-e-be-tābī meñ hai ik mauj-e-ḳhūñ vo bhī",mirza-ghalib
"mai-e-ishrat kī ḳhvāhish sāqi-e-gardūñ se kyā kiije
liye baiThā hai ik do chaar jām-e-vāzh-gūñ vo bhī",mirza-ghalib
"mire dil meñ hai 'ġhālib' shauq-e-vasl o shikva-e-hijrāñ
ḳhudā vo din kare jo us se maiñ ye bhī kahūñ vo bhī",mirza-ghalib
"mujhe ma.alūm hai jo tū ne mere haq meñ sochā hai
kahīñ ho jaa.e jald ai gardish-e-gardūn-e-dūñ vo bhī",mirza-ghalib
"nazar rāhat pe merī kar na va.ada shab ke aane kā
ki merī ḳhvāb-bandī ke liye hogā fusūñ vo bhī",mirza-ghalib
"chāhiye achchhoñ ko jitnā chāhiye
ye agar chāheñ to phir kyā chāhiye",mirza-ghalib
"sohbat-e-rindāñ se vājib hai hazar
jā-e-mai apne ko khīñchā chāhiye",mirza-ghalib
"chāhne ko tere kyā samjhā thā dil
baare ab is se bhī samjhā chāhiye",mirza-ghalib
"chaak mat kar jaib be-ayyām-e-gul
kuchh udhar kā bhī ishārā chāhiye",mirza-ghalib
"dostī kā parda hai begānagī
muñh chhupānā ham se chhoḌā chāhiye",mirza-ghalib
"dushmanī ne merī khoyā ġhair ko
kis qadar dushman hai dekhā chāhiye",mirza-ghalib
"apnī rusvā.ī meñ kyā chaltī hai sa.ī
yaar hī hañgāma-ārā chāhiye",mirza-ghalib
"munhasir marne pe ho jis kī umiid
nā-umīdī us kī dekhā chāhiye",mirza-ghalib
"ġhāfil in mah-tal.atoñ ke vāste
chāhne vaalā bhī achchhā chāhiye",mirza-ghalib
"chāhte haiñ ḳhūb-rūyoñ ko 'asad'
aap kī sūrat to dekhā chāhiye",mirza-ghalib
"chaak kī ḳhvāhish agar vahshat ba-uryānī kare
sub.h ke mānind zaḳhm-e-dil garebānī kare",mirza-ghalib
"jalve kā tere vo aalam hai ki gar kiije ḳhayāl
dīda-e-dil ko ziyārat-gāh-e-hairānī kare",mirza-ghalib
"hai shikastan se bhī dil naumīd yā rab kab talak
ābgīna koh par arz-e-girāñ-jānī kare",mirza-ghalib
"mai-kada gar chashm-e-mast-e-nāz se paave shikast
mū-e-shīsha dīda-e-sāġhar kī mizhgānī kare",mirza-ghalib
"ḳhatt-e-āriz se likhā hai zulf ko ulfat ne ahd
yak-qalam manzūr hai jo kuchh pareshānī kare",mirza-ghalib
"chashm-e-ḳhūbāñ ḳhāmushī meñ bhī navā-pardāz hai
surma to kahve ki dūd-e-sho.ala-e-āvāz hai",mirza-ghalib
"paikar-e-ushshāq sāz-e-tāla-e-nā-sāz hai
naala goyā gardish-e-saiyyāra kī āvāz hai",mirza-ghalib
"dast-gāh-e-dīda-e-ḳhūñ-bār-e-majnūñ dekhnā
yak-bayābāñ jalva-e-gul farsh-e-pā-andāz hai",mirza-ghalib
"chashm-e-ḳhūbāñ mai-farosh-e-nashshah-zār-e-nāz hai
surma goyā mauj-e-dūd-e-shola-e-āvāz hai",mirza-ghalib
"hai sarīr-e-ḳhāma rezish-hā-e-istiqbāl-e-nāz
naama ḳhud paiġhām ko bāl-o-par-e-parvāz hai",mirza-ghalib
"sar-navisht-e-iztirāb-anjāmi-e-ulfat na pūchh
nāl-e-ḳhāma ḳhār-ḳhār-e-ḳhātir-e-āġhāz hai",mirza-ghalib
"shoḳhi-e-iz.hār ġhair-az-vahshat-e-majnūñ nahīñ
lailā-e-manī 'asad' mahmil-nashīn-e-rāz hai",mirza-ghalib
"naġhma hai kānoñ meñ us ke nāla-e-murġh-e-asīr
rishta-e-pā yaañ navā-sāmān-e-band-e-sāz hai",mirza-ghalib
"sharm hai tarz-e-talāsh-e-intiḳhāb-e-yak-nigāh
iztirāb-e-chashm barpā doḳhta-ġhammāz hai",mirza-ghalib
"daa.im paḌā huā tire dar par nahīñ huuñ maiñ
ḳhaak aisī zindagī pe ki patthar nahīñ huuñ maiñ",mirza-ghalib
"kyuuñ gardish-e-mudām se ghabrā na jaa.e dil
insān huuñ piyāla o sāġhar nahīñ huuñ maiñ",mirza-ghalib
"yā-rab zamāna mujh ko miTātā hai kis liye
lauh-e-jahāñ pe harf-e-mukarrar nahīñ huuñ maiñ",mirza-ghalib
"had chāhiye sazā meñ uqūbat ke vāste
āḳhir gunāhgār huuñ kāfar nahīñ huuñ maiñ",mirza-ghalib
"kis vāste aziiz nahīñ jānte mujhe
la.al o zamurrad o zar o gauhar nahīñ huuñ maiñ",mirza-ghalib
"rakhte ho tum qadam mirī āñkhoñ se kyuuñ dareġh
rutbe meñ mahr-o-māh se kam-tar nahīñ huuñ maiñ",mirza-ghalib
"karte ho mujh ko man.a-e-qadam-bos kis liye
kyā āsmān ke bhī barābar nahīñ huuñ maiñ",mirza-ghalib
"'ġhālib' vazīfa-ḳhvār ho do shaah ko duā
vo din ga.e ki kahte the naukar nahīñ huuñ maiñ",mirza-ghalib
"dahr meñ naqsh-e-vafā vaj.h-e-tasallī na huā
hai ye vo lafz ki sharminda-e-ma.anī na huā",mirza-ghalib
"sabza-e-ḳhat se tirā kākul-e-sarkash na dabā
ye zamurrad bhī harīf-e-dam-e-af.ī na huā",mirza-ghalib
"maiñ ne chāhā thā ki andoh-e-vafā se chhūTūñ
vo sitamgar mire marne pe bhī raazī na huā",mirza-ghalib
"dil guzargāh-e-ḳhayāl-e-mai-o-sāġhar hī sahī
gar nafas jāda-e-sar-manzil-e-taqvī na huā",mirza-ghalib
"huuñ tire va.ada na karne meñ bhī raazī ki kabhī
gosh minnat-kash-e-gulbāñg-e-tasallī na huā",mirza-ghalib
"kis se mahrūmī-e-qismat kī shikāyat kiije
ham ne chāhā thā ki mar jaa.eñ so vo bhī na huā",mirza-ghalib
"mar gayā sadma-e-yak-jumbish-e-lab se 'ġhālib'
nā-tavānī se harīf-e-dam-e-īsī na huā",mirza-ghalib
"na huī ham se raqam hairat-e-ḳhatt-e-ruḳh-e-yār
safha-e.ā.ina jaulāñ-gah-e-tūtī na huā",mirza-ghalib
"vus.at-e-rahmat-e-haq dekh ki baḳhshā jaave
mujh sā kāfir ki jo mamnūn-e-ma.āsī na huā",mirza-ghalib
"dar-ḳhur-e-qahr-o-ġhazab jab koī ham sā na huā
phir ġhalat kyā hai ki ham sā koī paidā na huā",mirza-ghalib
"bandagī meñ bhī vo āzāda o ḳhud-bīñ haiñ ki ham
ulTe phir aa.e dar-e-ka.aba agar vā na huā",mirza-ghalib
"sab ko maqbūl hai da.avā tirī yaktā.ī kā
rū-ba-rū koī but-e-ā.ina-sīmā na huā",mirza-ghalib
"kam nahīñ nāzish-e-hamnāmi-e-chashm-e-ḳhūbāñ
terā bīmār burā kyā hai gar achchhā na huā",mirza-ghalib
"siine kā daaġh hai vo naala ki lab tak na gayā
ḳhaak kā rizq hai vo qatra ki dariyā na huā",mirza-ghalib
"naam kā mere hai jo dukh ki kisī ko na milā
kaam meñ mere hai jo fitna ki barpā na huā",mirza-ghalib
"har-bun-e-mū se dam-e-zikr na Tapke ḳhuuñ naab
hamza kā qissa huā ishq kā charchā na huā",mirza-ghalib
"qatra meñ dajla dikhā.ī na de aur juzv meñ kul
khel laḌkoñ kā huā dīda-e-bīnā na huā",mirza-ghalib
"thī ḳhabar garm ki 'ġhālib' ke uḌeñge purze
dekhne ham bhī ga.e the pa tamāshā na huā",mirza-ghalib
"dard minnat-kash-e-davā na huā
maiñ na achchhā huā burā na huā",mirza-ghalib
"jam.a karte ho kyuuñ raqīboñ ko
ik tamāshā huā gila na huā",mirza-ghalib
"ham kahāñ qismat āzmāne jaa.eñ
tū hī jab ḳhanjar-āzmā na huā",mirza-ghalib
"kitne shīrīñ haiñ tere lab ki raqīb
gāliyāñ khā ke be-mazā na huā",mirza-ghalib
"hai ḳhabar garm un ke aane kī
aaj hī ghar meñ boriyā na huā",mirza-ghalib
"kyā vo namrūd kī ḳhudā.ī thī
bandagī meñ mirā bhalā na huā",mirza-ghalib
"jaan dī dī huī usī kī thī
haq to yuuñ hai ki haq adā na huā",mirza-ghalib
"zaḳhm gar dab gayā lahū na thamā
kaam gar ruk gayā ravā na huā",mirza-ghalib
"rahzanī hai ki dil-sitānī hai
le ke dil dil-sitāñ ravāna huā",mirza-ghalib
"kuchh to paḌhiye ki log kahte haiñ
aaj 'ġhālib' ġhazal-sarā na huā",mirza-ghalib
"dard se mere hai tujh ko be-qarārī haa.e haa.e
kyā huī zālim tirī ġhaflat-shi.ārī haa.e haa.e",mirza-ghalib
"tere dil meñ gar na thā āshob-e-ġham kā hausla
tū ne phir kyuuñ kī thī merī ġham-gusārī haa.e haa.e",mirza-ghalib
"kyuuñ mirī ġham-ḳhvārgī kā tujh ko aayā thā ḳhayāl
dushmanī apnī thī merī dost-dārī haa.e haa.e",mirza-ghalib
"umr bhar kā tū ne paimān-e-vafā bāñdhā to kyā
umr ko bhī to nahīñ hai pā.edārī haa.e haa.e",mirza-ghalib
"zahr lagtī hai mujhe āb-o-havā-e-zindagī
ya.anī tujh se thī ise nā-sāzgārī haa.e haa.e",mirza-ghalib
"gul-fishānī-hā-e-nāz-e-jalva ko kyā ho gayā
ḳhaak par hotī hai terī lāla-kārī haa.e haa.e",mirza-ghalib
"sharm-e-rusvā.ī se jā chhupnā naqāb-e-ḳhāk meñ
ḳhatm hai ulfat kī tujh par parda-dārī haa.e haa.e",mirza-ghalib
"ḳhaak meñ nāmūs-e-paimān-e-mohabbat mil ga.ī
uTh ga.ī duniyā se rāh-o-rasm-e-yārī haa.e haa.e",mirza-ghalib
"haath hī teġh-āzmā kā kaam se jaatā rahā
dil pe ik lagne na paayā zaḳhm-e-kārī haa.e haa.e",mirza-ghalib
"kis tarah kaaTe koī shab-hā-e-tār-e-barshigāl
hai nazar ḳhū-karda-e-aḳhtar-shumārī haa.e haa.e",mirza-ghalib
"gosh mahjūr-e-payām o chashm-e-mahrūm-e-jamāl
ek dil tis par ye nā-ummīd-vārī haa.e haa.e",mirza-ghalib
"ishq ne pakḌā na thā 'ġhālib' abhī vahshat kā rañg
rah gayā thā dil meñ jo kuchh zauq-e-ḳhvārī haa.e haa.e",mirza-ghalib
"dekh kar dar-parda garm-e-dāman-afshānī mujhe
kar ga.ī vābasta-e-tan merī uryānī mujhe",mirza-ghalib
"ban gayā teġh-e-nigāh-e-yār kā sañg-e-fasāñ
marhabā maiñ kyā mubārak hai girāñ-jānī mujhe",mirza-ghalib
"kyuuñ na ho be-iltifātī us kī ḳhātir jam.a hai
jāntā hai mahv-e-pursish-hā-e-pinhānī mujhe",mirza-ghalib
"mere ġham-ḳhāne kī qismat jab raqam hone lagī
likh diyā min-jumla-e-asbāb-e-vīrānī mujhe",mirza-ghalib
"bad-gumāñ hotā hai vo kāfir na hotā kaash ke
is qadar zauq-e-navā-e-murġh-e-bustānī mujhe",mirza-ghalib
"vaa.e vaañ bhī shor-e-mahshar ne na dam lene diyā
le gayā thā gor meñ zauq-e-tan-āsānī mujhe",mirza-ghalib
"va.ada aane kā vafā kiije ye kyā andāz hai
tum ne kyuuñ sauñpī hai mere ghar kī darbānī mujhe",mirza-ghalib
"haañ nashāt-e-āmad-e-fasl-e-bahārī vaah vaah
phir huā hai taaza saudā-e-ġhazal-ḳhvānī mujhe",mirza-ghalib
"dī mire bhaa.ī ko haq ne az-sar-e-nau zindagī
mīrzā yūsuf hai 'ġhālib' yūsuf-e-sānī mujhe",mirza-ghalib
"dekhnā qismat ki aap apne pe rashk aa jaa.e hai
maiñ use dekhūñ bhalā kab mujh se dekhā jaa.e hai",mirza-ghalib
"haath dho dil se yahī garmī gar andeshe meñ hai
ābgīna tundi-e-sahbā se pighlā jaa.e hai",mirza-ghalib
"ġhair ko yā rab vo kyūñkar mana-e-gustāḳhī kare
gar hayā bhī us ko aatī hai to sharmā jaa.e hai",mirza-ghalib
"shauq ko ye lat ki har dam naala khīñche jā.iye
dil kī vo hālat ki dam lene se ghabrā jaa.e hai",mirza-ghalib
"duur chashm-e-bad tirī bazm-e-tarab se vaah vaah
naġhma ho jaatā hai vaañ gar naala merā jaa.e hai",mirza-ghalib
"garche hai tarz-e-taġhāful parda-dār-e-rāz-e-ishq
par ham aise kho.e jaate haiñ ki vo pā jaa.e hai",mirza-ghalib
"us kī bazm-ārā.iyāñ sun kar dil-e-ranjūr yaañ
misl-e-naqsh-e-mudda.ā-e-ġhair baiThā jaa.e hai",mirza-ghalib
"ho ke āshiq vo parī-ruḳh aur nāzuk ban gayā
rañg khultā jaa.e hai jitnā ki uḌtā jaa.e hai",mirza-ghalib
"naqsh ko us ke musavvir par bhī kyā kyā naaz haiñ
khīñchtā hai jis qadar utnā hī khiñchtā jaa.e hai",mirza-ghalib
"saaya merā mujh se misl-e-dūd bhāge hai 'asad'
paas mujh ātish-ba-jāñ ke kis se Thahrā jaa.e hai",mirza-ghalib
"dhamkī meñ mar gayā jo na bāb-e-nabard thā
ishq-e-nabard-pesha talabgār-e-mard thā",mirza-ghalib
"thā zindagī meñ marg kā khaTkā lagā huā
uḌne se pesh-tar bhī mirā rañg zard thā",mirza-ghalib
"tālīf nusḳha-hā-e-vafā kar rahā thā maiñ
majmūa-e-ḳhayāl abhī fard fard thā",mirza-ghalib
"dil tā jigar ki sāhil-e-dariyā-e-ḳhūñ hai ab
is rahguzar meñ jalva-e-gul aage gard thā",mirza-ghalib
"jaatī hai koī kashmakash andoh-e-ishq kī
dil bhī agar gayā to vahī dil kā dard thā",mirza-ghalib
"ahbāb chārasāzi-e-vahshat na kar sake
zindāñ meñ bhī ḳhayāl bayābāñ-navard thā",mirza-ghalib
"ye lāsh-e-be-kafan 'asad'-e-ḳhasta-jāñ kī hai
haq maġhfirat kare ajab āzād mard thā",mirza-ghalib
"dhotā huuñ jab maiñ piine ko us sīm-tan ke paañv
rakhtā hai zid se khīñch ke bāhar lagan ke paañv",mirza-ghalib
"dī sādgī se jaan paḌūñ kohkan ke paañv
haihāt kyuuñ na TuuT ga.e pīr-zan ke paañv",mirza-ghalib
"bhāge the ham bahut so usī kī sazā hai ye
ho kar asiir dābte haiñ rāhzan ke paañv",mirza-ghalib
"marham kī justujū meñ phirā huuñ jo duur duur
tan se sivā figār haiñ is ḳhasta-tan ke paañv",mirza-ghalib
"allāh-re zauq-e-dasht-navardī ki ba.ad-e-marg
hilte haiñ ḳhud-ba-ḳhud mire andar kafan ke paañv",mirza-ghalib
"hai josh-e-gul bahār meñ yaañ tak ki har taraf
uḌte hue ulajhte haiñ murġh-e-chaman ke paañv",mirza-ghalib
"shab ko kisī ke ḳhvāb meñ aayā na ho kahīñ
dukhte haiñ aaj us but-e-nāzuk-badan ke paañv",mirza-ghalib
"'ġhālib' mire kalām meñ kyūñkar mazā na ho
piitā huuñ dhoke ḳhusrav-e-shīrīñ-suḳhan ke paañv",mirza-ghalib
"dīvāngī se dosh pe zunnār bhī nahīñ
ya.anī hamāre jeb meñ ik taar bhī nahīñ",mirza-ghalib
"dil ko niyāz-e-hasrat-e-dīdār kar chuke
dekhā to ham meñ tāqat-e-dīdār bhī nahīñ",mirza-ghalib
"milnā tirā agar nahīñ āsāñ to sahl hai
dushvār to yahī hai ki dushvār bhī nahīñ",mirza-ghalib
"be-ishq umr kaT nahīñ saktī hai aur yaañ
tāqat ba-qadr-e-lazzat-e-āzār bhī nahīñ",mirza-ghalib
"shorīdgī ke haath se hai sar vabāl-e-dosh
sahrā meñ ai ḳhudā koī dīvār bhī nahīñ",mirza-ghalib
"gunjā.ish-e-adāvat-e-aġhyār yak taraf
yaañ dil meñ zo.af se havas-e-yār bhī nahīñ",mirza-ghalib
"Dar nāla-hā-e-zār se mere ḳhudā ko maan
āḳhir navā-e-murġh-e-giraftār bhī nahīñ",mirza-ghalib
"dil meñ hai yaar kī saf-e-mizhgāñ se rū-kashī
hālāñki tāqat-e-ḳhalish-e-ḳhār bhī nahīñ",mirza-ghalib
"is sādgī pe kaun na mar jaa.e ai ḳhudā
laḌte haiñ aur haath meñ talvār bhī nahīñ",mirza-ghalib
"dekhā 'asad' ko ḳhalvat-o-jalvat meñ bār-hā
dīvāna gar nahīñ hai to hushyār bhī nahīñ",mirza-ghalib
"dil-e-nādāñ tujhe huā kyā hai
āḳhir is dard kī davā kyā hai",mirza-ghalib
"ham haiñ mushtāq aur vo be-zār
yā ilāhī ye mājrā kyā hai",mirza-ghalib
"maiñ bhī muñh meñ zabān rakhtā huuñ
kaash pūchho ki mudda.ā kyā hai",mirza-ghalib
"jab ki tujh bin nahīñ koī maujūd
phir ye hañgāma ai ḳhudā kyā hai",mirza-ghalib
"ye parī-chehra log kaise haiñ
ġhamza o ishva o adā kyā hai",mirza-ghalib
"shikan-e-zulf-e-ambarīñ kyuuñ hai
nigah-e-chashm-e-surma sā kyā hai",mirza-ghalib
"sabza o gul kahāñ se aa.e haiñ
abr kyā chiiz hai havā kyā hai",mirza-ghalib
"ham ko un se vafā kī hai ummīd
jo nahīñ jānte vafā kyā hai",mirza-ghalib
"haañ bhalā kar tirā bhalā hogā
aur darvesh kī sadā kyā hai",mirza-ghalib
"jaan tum par nisār kartā huuñ
maiñ nahīñ jāntā duā kyā hai",mirza-ghalib
"maiñ ne maanā ki kuchh nahīñ 'ġhālib'
muft haath aa.e to burā kyā hai",mirza-ghalib
"dil hī to hai na sañg-o-ḳhisht dard se bhar na aa.e kyuuñ
ro.eñge ham hazār baar koī hameñ satā.e kyuuñ",mirza-ghalib
"dair nahīñ haram nahīñ dar nahīñ āstāñ nahīñ
baiThe haiñ rahguzar pe ham ġhair hameñ uThā.e kyuuñ",mirza-ghalib
"jab vo jamāl-e-dil-faroz sūrat-e-mehr-e-nīm-roz
aap hī ho nazzāra-soz parde meñ muñh chhupā.e kyuuñ",mirza-ghalib
"dashna-e-ġhamza jāñ-sitāñ nāvak-e-nāz be-panāh
terā hī aks-e-ruḳh sahī sāmne tere aa.e kyuuñ",mirza-ghalib
"qaid-e-hayāt o band-e-ġham asl meñ donoñ ek haiñ
maut se pahle aadmī ġham se najāt paa.e kyuuñ",mirza-ghalib
"husn aur us pe husn-e-zan rah ga.ī bul-havas kī sharm
apne pe e'timād hai ġhair ko āzmā.e kyuuñ",mirza-ghalib
"vaañ vo ġhurūr-e-izz-o-nāz yaañ ye hijāb-e-pās-e-vaza.a
raah meñ ham mileñ kahāñ bazm meñ vo bulā.e kyuuñ",mirza-ghalib
"haañ vo nahīñ ḳhudā-parast jaao vo bevafā sahī
jis ko ho diin o dil aziiz us kī galī meñ jaa.e kyuuñ",mirza-ghalib
"'ġhālib'-e-ḳhasta ke baġhair kaun se kaam band haiñ
roiye zaar zaar kyā kījiye haa.e haa.e kyuuñ",mirza-ghalib
"dil lagā kar lag gayā un ko bhī tanhā baiThnā
baare apnī bekasī kī ham ne paa.ī daad yaañ",mirza-ghalib
"haiñ zavāl-āmāda ajzā āfrīnash ke tamām
mahr-e-gardūñ hai charāġh-e-rahguzār-e-bād yaañ",mirza-ghalib
"hai tarahhum-āfrīñ ārā.ish-e-be-dād yaañ
ashk-e-chashm-e-dām hai har dāna-e-sayyād yaañ",mirza-ghalib
"hai gudāz-e-mom andāz-e-chakīdan-hā-e-ḳhūñ
nīsh-e-zambūr-e-asal hai nashtar-e-fassād yaañ",mirza-ghalib
"nā-gavārā hai hameñ ehsān-e-sāhab-daulatāñ
hai zar-e-gul bhī nazar meñ jauhar-e-faulād yaañ",mirza-ghalib
"jumbish-e-dil se hue haiñ uqda-hā-e-kār vā
kam-tarīñ mazdūr-e-sañgīñ-dast hai farhād yaañ",mirza-ghalib
"qatra-hā-e-ḳhūn-e-bismil zeb-e-dāmāñ haiñ 'asad'
hai tamāsha kardanī gul-chīnī-e-jallād yaañ",mirza-ghalib
"dil mirā soz-e-nihāñ se be-muhābā jal gayā
ātish-e-ḳhāmosh kī mānind goyā jal gayā",mirza-ghalib
"dil meñ zauq-e-vasl o yād-e-yār tak baaqī nahīñ
aag is ghar meñ lagī aisī ki jo thā jal gayā",mirza-ghalib
"maiñ adam se bhī pare huuñ varna ġhāfil bār-hā
merī āh-e-ātishīñ se bāl-e-anqā jal gayā",mirza-ghalib
"arz kiije jauhar-e-andesha kī garmī kahāñ
kuchh ḳhayāl aayā thā vahshat kā ki sahrā jal gayā",mirza-ghalib
"dil nahīñ tujh ko dikhātā varna dāġhoñ kī bahār
is charāġhāñ kā karūñ kyā kār-farmā jal gayā",mirza-ghalib
"maiñ huuñ aur afsurdagī kī aarzū 'ġhālib' ki dil
dekh kar tarz-e-tapāk-e-ahl-e-duniyā jal gayā",mirza-ghalib
"ḳhānmān-e-āshiqāñ dūkān-e-ātish-bāz hai
sho.ala-rū jab ho ga.e garm-e-tamāshā jal gayā",mirza-ghalib
"tā kujā afsos-e-garmī-hā-e-sohbat ai ḳhayāl
dil ba-soz-e-ātish-e-dāġh-e-tamannā jal gayā",mirza-ghalib
"hai 'asad' begāna-e-afsurdagī ai bekasī
dil z-andāz-e-tapāk-e-ahl-e-duniyā jal gayā",mirza-ghalib
"duud merā sumbulistāñ se kare hai ham-sarī
bas-ki shauq-e-ātish-e-gul se sarāpā jal gayā",mirza-ghalib
"sham.a-rūyāñ kī sar-añgusht-e-hinā.ī dekh kar
ġhuncha-e-gul par-fishāñ parvāna-āsā jal gayā",mirza-ghalib
"dil se tirī nigāh jigar tak utar ga.ī
donoñ ko ik adā meñ razā-mand kar ga.ī",mirza-ghalib
"shaq ho gayā hai siina ḳhushā lazzat-e-farāġh
taklīf-e-parda-dāri-e-zaḳhm-e-jigar ga.ī",mirza-ghalib
"vo bāda-e-shabāna kī sarmastiyāñ kahāñ
uThiye bas ab ki lazzat-e-ḳhvāb-e-sahar ga.ī",mirza-ghalib
"uḌtī phire hai ḳhaak mirī kū-e-yār meñ
baare ab ai havā havas-e-bāl-o-par ga.ī",mirza-ghalib
"dekho to dil-farebi-e-andāz-e-naqsh-e-pā
mauj-e-ḳhirām-e-yār bhī kyā gul katar ga.ī",mirza-ghalib
"har bul-havas ne husn-parastī shi.ār kī
ab ābrū-e-sheva-e-ahl-e-nazar ga.ī",mirza-ghalib
"nazzāre ne bhī kaam kiyā vaañ naqāb kā
mastī se har nigah tire ruḳh par bikhar ga.ī",mirza-ghalib
"fardā o dī kā tafraqa yak baar miT gayā
kal tum ga.e ki ham pe qayāmat guzar ga.ī",mirza-ghalib
"maarā zamāne ne asadullāh ḳhaañ tumheñ
vo valvale kahāñ vo javānī kidhar ga.ī",mirza-ghalib
"diyā hai dil agar us ko bashar hai kyā kahiye
huā raqīb to ho nāma-bar hai kyā kahiye",mirza-ghalib
"ye zid ki aaj na aave aur aa.e bin na rahe
qazā se shikva hameñ kis qadar hai kyā kahiye",mirza-ghalib
"rahe hai yuuñ gah-o-be-gah ki kū-e-dost ko ab
agar na kahiye ki dushman kā ghar hai kyā kahiye",mirza-ghalib
"zahe karishma ki yuuñ de rakkhā hai ham ko fareb
ki bin kahe hī unheñ sab ḳhabar hai kyā kahiye",mirza-ghalib
"samajh ke karte haiñ bāzār meñ vo pursish-e-hāl
ki ye kahe ki sar-e-rahguzar hai kyā kahiye",mirza-ghalib
"tumheñ nahīñ hai sar-e-rishta-e-vafā kā ḳhayāl
hamāre haath meñ kuchh hai magar hai kyā kahiye",mirza-ghalib
"unheñ savāl pe zom-e-junūñ hai kyuuñ laḌiye
hameñ javāb se qat-e-nazar hai kyā kahiye",mirza-ghalib
"hasad sazā-e-kamāl-e-suḳhan hai kyā kījiye
sitam bahā-e-matā-e-hunar hai kyā kahiye",mirza-ghalib
"kahā hai kis ne ki 'ġhālib' burā nahīñ lekin
sivā.e is ke ki āshufta-sar hai kyā kahiye",mirza-ghalib
"donoñ jahān de ke vo samjhe ye ḳhush rahā
yaañ aa paḌī ye sharm ki takrār kyā kareñ",mirza-ghalib
"thak thak ke har maqām pe do chaar rah ga.e
terā pata na paa.eñ to nā-chār kyā kareñ",mirza-ghalib
"kyā sham.a ke nahīñ haiñ havā-ḳhvāh bazm meñ
ho ġham hī jāñ-gudāz to ġham-ḳhvār kyā kareñ",mirza-ghalib
"dost ġham-ḳhvārī meñ merī sa.ī farmāveñge kyā
zaḳhm ke bharte talak nāḳhun na baḌh jāveñge kyā",mirza-ghalib
"be-niyāzī had se guzrī banda-parvar kab talak
ham kaheñge hāl-e-dil aur aap farmāveñge kyā",mirza-ghalib
"hazrat-e-nāseh gar aaveñ diida o dil farsh-e-rāh
koī mujh ko ye to samjhā do ki samajhāveñge kyā",mirza-ghalib
"aaj vaañ teġh o kafan bāñdhe hue jaatā huuñ maiñ
uzr mere qatl karne meñ vo ab lāveñge kyā",mirza-ghalib
"gar kiyā nāseh ne ham ko qaid achchhā yuuñ sahī
ye junūn-e-ishq ke andāz chhuT jāveñge kyā",mirza-ghalib
"ḳhāna-zād-e-zulf haiñ zanjīr se bhāgeñge kyuuñ
haiñ giraftār-e-vafā zindāñ se ghabarāveñge kyā",mirza-ghalib
"hai ab is māmūre meñ qaht-e-ġham-e-ulfat 'asad'
ham ne ye maanā ki dillī meñ raheñ khāveñge kyā",mirza-ghalib
"ek ek qatre kā mujhe denā paḌā hisāb
ḳhūn-e-jigar vadī.at-e-mizhgān-e-yār thā",mirza-ghalib
"ab maiñ huuñ aur mātam-e-yak-shahr-ārazū
toḌā jo tū ne aa.ina timsāl-dār thā",mirza-ghalib
"galiyoñ meñ merī na.ash ko khīñche phiro ki maiñ
jāñ-dāda-e-havā-e-sar-e-rahguzār thā",mirza-ghalib
"mauj-e-sarāb-e-dasht-e-vafā kā na pūchh haal
har zarra misl-e-jauhar-e-teġh āb-dār thā",mirza-ghalib
"kam jānte the ham bhī ġham-e-ishq ko par ab
dekhā to kam hue pa ġham-e-rozgār thā",mirza-ghalib
"kis kā junūn-e-dīd tamannā-shikār thā
ā.īna-ḳhāna vādī-e-jauhar-ġhubār thā",mirza-ghalib
"kis kā ḳhayāl ā.ina-e-intizār thā
har barg-e-gul ke parde meñ dil be-qarār thā",mirza-ghalib
"juuñ ġhuncha-o-gul āfat-e-fāl-e-nazar na pūchh
paikāñ se tere jalva-e-zaḳhm āshkār thā",mirza-ghalib
"dekhī vafā-e-fursat-e-rañj-o-nashāt-e-dahr
ḳhamyāza yak-darāzi-e-umr-e-ḳhumār thā",mirza-ghalib
"sub.h-e-qayāmat ek dum-e-gurg thī 'asad'
jis dasht meñ vo shoḳh-e-do-ālam shikār thā",mirza-ghalib
"ek jā harf-e-vafā likkhā thā so bhī miT gayā
zāhiran kāġhaz tire ḳhat kā ġhalat-bar-dār hai",mirza-ghalib
"jī jale zauq-e-fanā kī nā-tamāmī par na kyuuñ
ham nahīñ jalte nafas har chand ātish-bār hai",mirza-ghalib
"aag se paanī meñ bujhte vaqt uThtī hai sadā
har koī darmāndagī meñ naale se nā-chār hai",mirza-ghalib
"hai vahī bad-masti-e-har-zarra kā ḳhud uzr-ḳhvāh
jis ke jalve se zamīñ tā āsmāñ sarshār hai",mirza-ghalib
"mujh se mat kah tū hameñ kahtā thā apnī zindagī
zindagī se bhī mirā jī in dinoñ be-zār hai",mirza-ghalib
"aañkh kī tasvīr sar-nāme pe khīñchī hai ki tā
tujh pe khul jaave ki is ko hasrat-e-dīdār hai",mirza-ghalib
"fāriġh mujhe na jaan ki mānind-e-sub.h-o-mehr
hai dāġh-e-ishq zīnat-e-jeb-e-kafan hunūz",mirza-ghalib
"hai nāz-e-muflisāñ zar-e-az-dast-rafta par
huuñ gul-farosh-e-shoḳhi-e-dāġh-e-kohan hunūz",mirza-ghalib
"mai-ḳhāna-e-jigar meñ yahāñ ḳhaak bhī nahīñ
ḳhamyāza khīñche hai but-e-be-dād-fan hunūz",mirza-ghalib
"juuñ jaada sar-ba-kū-e-tamannā-e-be-dilī
zanjīr-e-pā hai rishta-e-hubbul-vatan hunūz",mirza-ghalib
"fariyād kī koī lai nahīñ hai
naala pāband-e-nai nahīñ hai",mirza-ghalib
"kyuuñ bote haiñ bāġhbāñ toñbe
gar baaġh gadā-e-mai nahīñ hai",mirza-ghalib
"har-chand har ek shai meñ tū hai
par tujh sī koī shai nahīñ hai",mirza-ghalib
"haañ khā.iyo mat fareb-e-hastī
har-chand kaheñ ki hai nahīñ hai",mirza-ghalib
"shādī se guzar ki ġham na hove
urdī jo na ho to dai nahīñ hai",mirza-ghalib
"kyuuñ radd-e-qadah kare hai zāhid
mai hai ye magas kī qai nahīñ hai",mirza-ghalib
"hastī hai na kuchh adam hai 'ġhālib'
āḳhir tū kyā hai ai nahīñ hai",mirza-ghalib
"ġhāfil ba-vahm-e-nāz ḳhud-ārā hai varna yaañ
be-shāna-e-sabā nahīñ turra gayāh kā",mirza-ghalib
"bazm-e-qadah se aish-e-tamannā na rakh ki rañg
said-e-ze-dām-e-jasta hai us dām-gāh kā",mirza-ghalib
"rahmat agar qubūl kare kyā ba.iid hai
sharmindagī se uzr na karnā gunāh kā",mirza-ghalib
"maqtal ko kis nashāt se jaatā huuñ maiñ ki hai
pur-gul ḳhayāl-e-zaḳhm se dāman nigāh kā",mirza-ghalib
"jaañ dar-havā-e-yak-nigah-e-garm hai 'asad'
parvāna hai vakīl tire dād-ḳhvāh kā",mirza-ghalib
"uzlat-guzīn-e-bazm haiñ vāmāñdagān-e-dīd
mīnā-e-mai hai aabla pā-e-nigāh kā",mirza-ghalib
"har gaam aable se hai dil dar-tah-e-qadam
kyā biim ahl-e-dard ko saḳhtī-e-rāh kā",mirza-ghalib
"tā.ūs-e-dar-rikāb hai har zarra aah kā
yā-rab nafas ġhubār hai kis jalva-gāh kā",mirza-ghalib
"jeb-e-niyāz-e-ishq nishāñ-dār-e-nāz hai
ā.īna huuñ shikastan-e-tarf-e-kulāh kā",mirza-ghalib
"ga.ī vo baat ki ho guftugū to kyūñkar ho
kahe se kuchh na huā phir kaho to kyūñkar ho",mirza-ghalib
"hamāre zehn meñ us fikr kā hai naam visāl
ki gar na ho to kahāñ jaa.eñ ho to kyūñkar ho",mirza-ghalib
"adab hai aur yahī kashmakash to kyā kiije
hayā hai aur yahī gū-magū to kyūñkar ho",mirza-ghalib
"tumhīñ kaho ki guzārā sanam-parastoñ kā
butoñ kī ho agar aisī hī ḳhū to kyūñkar ho",mirza-ghalib
"ulajhte ho tum agar dekhte ho ā.īna
jo tum se shahr meñ hoñ ek do to kyūñkar ho",mirza-ghalib
"jise nasīb ho roz-e-siyāh merā sā
vo shaḳhs din na kahe raat ko to kyūñkar ho",mirza-ghalib
"hameñ phir un se ummīd aur unheñ hamārī qadr
hamārī baat hī pūchheñ na vo to kyūñkar ho",mirza-ghalib
"ġhalat na thā hameñ ḳhat par gumāñ tasallī kā
na maane dīda-e-dīdār jo to kyūñkar ho",mirza-ghalib
"batāo us mizha ko dekh kar ki mujh ko qarār
vo niish ho rag-e-jāñ meñ faro to kyūñkar ho",mirza-ghalib
"mujhe junūñ nahīñ 'ġhālib' vale ba-qaul-e-huzūr
firāq-e-yār meñ taskīn ho to kyūñkar ho",mirza-ghalib
"ġhair leñ mahfil meñ bose jaam ke
ham raheñ yuuñ tishna-lab paiġhām ke",mirza-ghalib
"ḳhastagī kā tum se kyā shikva ki ye
hathkanDe haiñ charḳh-e-nīlī-fām ke",mirza-ghalib
"ḳhat likheñge garche matlab kuchh na ho
ham to āshiq haiñ tumhāre naam ke",mirza-ghalib
"raat pī zamzam pe mai aur sub.h-dam
dho.e dhabbe jāma-e-ehrām ke",mirza-ghalib
"dil ko āñkhoñ ne phañsāyā kyā magar
ye bhī halqe haiñ tumhāre daam ke",mirza-ghalib
"shaah ke hai ġhusl-e-sehhat kī ḳhabar
dekhiye kab din phireñ hammām ke",mirza-ghalib
"ishq ne 'ġhālib' nikammā kar diyā
varna ham bhī aadmī the kaam ke",mirza-ghalib
"ġham-e-duniyā se gar paa.ī bhī fursat sar uThāne kī
falak kā dekhnā taqrīb tere yaad aane kī",mirza-ghalib
"khulegā kis tarah mazmūñ mire maktūb kā yā-rab
qasam khaa.ī hai us kāfir ne kāġhaz ke jalāne kī",mirza-ghalib
"lipaTnā parniyāñ meñ shola-e-ātish kā pinhāñ hai
vale mushkil hai hikmat dil meñ soz-e-ġham chhupāne kī",mirza-ghalib
"unheñ manzūr apne zaḳhmiyoñ kā dekh aanā thā
uThe the sair-e-gul ko dekhnā shoḳhī bahāne kī",mirza-ghalib
"hamārī sādgī thī iltifāt-e-nāz par marnā
tirā aanā na thā zālim magar tamhīd jaane kī",mirza-ghalib
"lakad kūb-e-havādis kā tahammul kar nahīñ saktī
mirī tāqat ki zāmin thī butoñ kī naaz uThāne kī",mirza-ghalib
"kahūñ kyā ḳhūbi-e-auzā-e-abnā-e-zamāñ 'ġhālib'
badī kī us ne jis se ham ne kī thī bār-hā nekī",mirza-ghalib
"ġham khāne meñ buudā dil-e-nākām bahut hai
ye rañj ki kam hai mai-e-gulfām bahut hai",mirza-ghalib
"kahte hue saaqī se hayā aatī hai varna
hai yuuñ ki mujhe durd-e-tah-e-jām bahut hai",mirza-ghalib
"ne tiir kamāñ meñ hai na sayyād kamīñ meñ
goshe meñ qafas ke mujhe ārām bahut hai",mirza-ghalib
"kyā zohd ko mānūñ ki na ho garche riyā.ī
pādāsh-e-amal kī tama-e-ḳhām bahut hai",mirza-ghalib
"haiñ ahl-e-ḳhirad kis ravish-e-ḳhās pe nāzāñ
pābastagi-e-rasm-o-rāh-e-ām bahut hai",mirza-ghalib
"zamzam hī pe chhoḌo mujhe kyā tauf-e-haram se
ālūdā-ba-mai jāma-e-ehrām bahut hai",mirza-ghalib
"hai qahr gar ab bhī na bane baat ki un ko
inkār nahīñ aur mujhe ibrām bahut hai",mirza-ghalib
"ḳhuuñ ho ke jigar aañkh se Tapkā nahīñ ai marg
rahne de mujhe yaañ ki abhī kaam bahut hai",mirza-ghalib
"hogā koī aisā bhī ki 'ġhālib' ko na jaane
shā.ir to vo achchhā hai pa badnām bahut hai",mirza-ghalib
"ġham nahīñ hotā hai āzādoñ ko besh az-yak-nafas
barq se karte haiñ raushan sham-e-mātam-ḳhāna ham",mirza-ghalib
"mahfileñ barham kare hai ganjifa-bāz-e-ḳhayāl
haiñ varaq-gardānī-e-nairañg-e-yak-but-ḳhāna ham",mirza-ghalib
"bāvajūd-e-yak-jahāñ hañgāma paidā.ī nahīñ
haiñ charāġhān-e-shabistān-e-dil-e-parvāna ham",mirza-ghalib
"zo.af se hai ne qanā.at se ye tark-e-justujū
haiñ vabāl-e-takiya-gāh-e-himmat-e-mardāna ham",mirza-ghalib
"dā.im-ul-habs is meñ haiñ lākhoñ tamannā.eñ 'asad'
jānte haiñ sīna-e-pur-ḳhūñ ko zindāñ-ḳhana ham",mirza-ghalib
"bas-ki haiñ bad-mast-e-ba-shikan ba-shikan-e-mai-ḳhāna ham
mū-e-shīsha ko samajhte haiñ ḳhat-e-paimāna ham",mirza-ghalib
"bas-ki har-yak-mū-e-zulf-afshāñ se hai tār-e-shuā.a
panja-e-ḳhurshīd ko samjhe haiñ dast-e-shāna ham",mirza-ghalib
"mashq-e-az-ḳhūd-raftagī se haiñ ba-gulzār-e-ḳhayāl
āshnā tabīr-e-ḳhvāb-e-sabza-e-begāna ham",mirza-ghalib
"fart-e-be-ḳhvābī se haiñ shab-hā-e-hijr-e-yār meñ
juuñ zabān-e-sham.a dāġh-e-garmi-e-afsāna ham",mirza-ghalib
"shām-e-ġham meñ soz-e-ishq-e-ātish-e-ruḳhsār se
par-fashān-e-soḳhtan haiñ sūrat-e-parvāna ham",mirza-ghalib
"hasrat-e-arz-e-tamannā yaañ se samjhā chāhiye
do-jahāñ hashr-e-zabān-e-ḳhushk haiñ juuñ shāna ham",mirza-ghalib
"kashti-e-ālam ba-tūfān-e-taġhāful de ki haiñ
ālam-e-āb-e-gudāz-e-jauhar-e-afsāna ham",mirza-ghalib
"vahshat-e-be-rabti-e-pech-o-ḳham-e-hastī na pūchh
nañg-e-bālīdan haiñ juuñ mū-e-sar-e-dīvāna ham",mirza-ghalib
"gar ḳhāmushī se fā.eda iḳhfā-e-hāl hai
ḳhush huuñ ki merī baat samajhnī muhāl hai",mirza-ghalib
"kis ko sunā.ūñ hasrat-e-iz.hār kā gila
dil fard-e-jama-o-ḳharch zabāñ-hā-e-lāl hai",mirza-ghalib
"kis parde meñ hai ā.ina-pardāz ai ḳhudā
rahmat ki uzr-ḳhvāh-e-lab-e-be-savāl hai",mirza-ghalib
"hai hai ḳhudā-na-ḳhvāsta vo aur dushmanī
ai shauq-e-munfa.il ye tujhe kyā ḳhayāl hai",mirza-ghalib
"mushkīñ libās-e-kāba alī ke qadam se jaan
nāf-e-zamīn hai na ki nāf-e-ġhazāl hai",mirza-ghalib
"vahshat pe merī arsa-e-āfāq tañg thā
dariyā zamīn ko araq-e-infi.āl hai",mirza-ghalib
"hastī ke mat fareb meñ aa jā.iyo 'asad'
aalam tamām halqa-e-dām-e-ḳhayāl hai",mirza-ghalib
"pahlū-tahī na kar ġham-o-andoh se 'asad'
dil vaqf-e-dard kar ki faqīroñ kā maal hai",mirza-ghalib
"gar na andoh-e-shab-e-furqat bayāñ ho jā.egā
be-takalluf dāġh-e-mah mohr-e-dahāñ ho jā.egā",mirza-ghalib
"zohra gar aisā hī shām-e-hijr meñ hotā hai aab
partav-e-mahtāb sail-e-ḳhānumāñ ho jā.egā",mirza-ghalib
"le to luuñ sote meñ us ke paañv kā bosa magar
aisī bātoñ se vo kāfir bad-gumāñ ho jā.egā",mirza-ghalib
"dil ko ham sarf-e-vafā samjhe the kyā ma.alūm thā
ya.anī ye pahle hī nazr-e-imtihāñ ho jā.egā",mirza-ghalib
"sab ke dil meñ hai jagah terī jo tū raazī huā
mujh pe goyā ik zamāna mehrbāñ ho jā.egā",mirza-ghalib
"gar nigāh-e-garm farmātī rahī tālīm-e-zabt
sho.ala ḳhas meñ jaise ḳhuuñ rag meñ nihāñ ho jā.egā",mirza-ghalib
"baaġh meñ mujh ko na le jā varna mere haal par
har gul-e-tar ek chashm-e-ḳhūñ-fishāñ ho jā.egā",mirza-ghalib
"vaa.e! gar merā tirā insāf mahshar meñ na ho
ab talak to ye tavaqqo.a hai ki vaañ ho jā.egā",mirza-ghalib
"fā.eda kyā soch āḳhir tū bhī daanā hai 'asad'
dostī nādāñ kī hai jī kā ziyāñ ho jā.egā",mirza-ghalib
"gar tujh ko hai yaqīn-e-ijābat duā na maañg
ya.anī baġhair-e-yak-dil-e-be-mudda.ā na maañg",mirza-ghalib
"aatā hai dāġh-e-hasrat-e-dil kā shumār yaad
mujh se mire gunah kā hisāb ai ḳhudā na maañg",mirza-ghalib
"ai aarzū shahīd-e-vafā ḳhūñ-bahā na maañg
juz bahr-e-dast-o-bāzu-e-qātil duā na maañg",mirza-ghalib
"barham hai bazm-e-ġhuncha ba-yak-junbish-e-nashāt
kāshāna bas-ki tañg hai ġhāfil havā na maañg",mirza-ghalib
"maiñ duur gard-e-arz-e-rusūm-e-niyāz huuñ
dushman samajh vale nigah-e-āshnā na maañg",mirza-ghalib
"yak-baḳht auj nazr-e-subuk-bārī-e-'asad'
sar par vabāl-e-sāya-e-bāl-e-humā na maañg",mirza-ghalib
"gustāḳhī-e-visāl hai mashshāta-e-niyāz
ya.anī duā ba-juz ḳham-e-zulf-e-dotā na maañg",mirza-ghalib
"iisā tilism husn taġhāful hai zīnhār
juz pusht chashm nusḳha arz davā na maañg",mirza-ghalib
"garm-e-fariyād rakhā shakl-e-nihālī ne mujhe
tab amaañ hijr meñ dī bard-e-layālī ne mujhe",mirza-ghalib
"nisyah-o-naqd-e-do-ālam kī haqīqat mālūm
le liyā mujh se mirī himmat-e-ālī ne mujhe",mirza-ghalib
"kasrat-ārā.i-e-vahdat hai parastārī-e-vahm
kar diyā kāfir in asnām-e-ḳhayālī ne mujhe",mirza-ghalib
"havas-e-gul ke tasavvur meñ bhī khaTkā na rahā
ajab ārām diyā be-par-o-bālī ne mujhe",mirza-ghalib
"zindagī meñ bhī rahā zauq-e-fanā kā maarā
nashsha baḳhshā ġhazab us sāġhar-e-ḳhālī ne mujhe",mirza-ghalib
"bas-ki thī fasl-e-ḳhizān-e-chamanistān-e-suḳhan
rañg-e-shohrat na diyā tāza-ḳhayālī ne mujhe",mirza-ghalib
"jalva-e-ḳhur se fanā hotī hai shabnam 'ġhālib'
kho diyā satvat-e-asmā-e-jalālī ne mujhe",mirza-ghalib
"ghar hamārā jo na rote bhī to vīrāñ hotā
bahr gar bahr na hotā to bayābāñ hotā",mirza-ghalib
"tañgi-e-dil kā gila kyā ye vo kāfir-dil hai
ki agar tañg na hotā to pareshāñ hotā",mirza-ghalib
"baad yak-umr-e-var.a baar to detā baare
kaash rizvāñ hī dar-e-yār kā darbāñ hotā",mirza-ghalib
"ghar jab banā liyā tire dar par kahe baġhair
jānegā ab bhī tū na mirā ghar kahe baġhair",mirza-ghalib
"kahte haiñ jab rahī na mujhe tāqat-e-suḳhan
jānūñ kisī ke dil kī maiñ kyūñkar kahe baġhair",mirza-ghalib
"kaam us se aa paḌā hai ki jis kā jahān meñ
leve na koī naam sitamgar kahe baġhair",mirza-ghalib
"jī meñ hī kuchh nahīñ hai hamāre vagarna ham
sar jaa.e yā rahe na raheñ par kahe baġhair",mirza-ghalib
"chhoḌūñgā maiñ na us but-e-kāfir kā pūjnā
chhoḌe na ḳhalq go mujhe kāfar kahe baġhair",mirza-ghalib
"maqsad hai nāz-o-ġhamza vale guftugū meñ kaam
chaltā nahīñ hai dashna-o-ḳhanjar kahe baġhair",mirza-ghalib
"har chand ho mushāhida-e-haq kī guftugū
bantī nahīñ hai bāda-o-sāġhar kahe baġhair",mirza-ghalib
"bahrā huuñ maiñ to chāhiye duunā ho iltifāt
suntā nahīñ huuñ baat mukarrar kahe baġhair",mirza-ghalib
"'ġhālib' na kar huzūr meñ tū baar baar arz
zāhir hai terā haal sab un par kahe baġhair",mirza-ghalib
"ghar meñ thā kyā ki tirā ġham use ġhārat kartā
vo jo rakhte the ham ik hasrat-e-tāmīr so hai",mirza-ghalib
"gila hai shauq ko dil meñ bhī tañgi-e-jā kā
guhar meñ mahv huā iztirāb dariyā kā",mirza-ghalib
"ye jāntā huuñ ki tū aur pāsuḳh-e-maktūb
magar sitam-zada huuñ zauq-e-ḳhāma-farsā kā",mirza-ghalib
"hinā-e-pā-e-ḳhizāñ hai bahār agar hai yahī
davām-e-kulfat-e-ḳhātir hai aish duniyā kā",mirza-ghalib
"ġham-e-firāq meñ taklīf-e-sair-e-bāġh na do
mujhe dimāġh nahīñ ḳhanda-hā-e-bejā kā",mirza-ghalib
"hanūz mahrami-e-husn ko tarastā huuñ
kare hai har-bun-e-mū kaam chashm-e-bīnā kā",mirza-ghalib
"dil us ko pahle hī nāz-o-adā se de baiThe
hameñ dimāġh kahāñ husn ke taqāzā kā",mirza-ghalib
"na kah ki girya ba-miqdār-e-hasrat-e-dil hai
mirī nigāh meñ hai jam-o-ḳharch dariyā kā",mirza-ghalib
"falak ko dekh ke kartā huuñ us ko yaad 'asad'
jafā meñ us kī hai andāz kār-farmā kā",mirza-ghalib
"mirā shumūl har ik dil ke pech-o-tāb meñ hai
maiñ mudda.ā huuñ tapish-nāma-e-tamannā kā",mirza-ghalib
"milī na vus.at-e-jaulān yak junūñ ham ko
adam ko le ga.e dil meñ ġhubār sahrā kā",mirza-ghalib
"gulshan ko tirī sohbat az-bas-ki ḳhush aa.ī hai
har ġhunche kā gul honā āġhosh-kushā.ī hai",mirza-ghalib
"vaañ kañgar-e-istiġhnā har-dam hai bulandī par
yaañ naale ko aur ulTā dāvā-e-rasā.ī hai",mirza-ghalib
"az-bas-ki sikhātā hai ġham zabt ke andāze
jo daaġh nazar aayā ik chasm-numā.ī hai",mirza-ghalib
"gulshan meñ bandobast ba-rañg-e-digar hai aaj
qumrī kā tauq halqa-e-bairūn-e-dar hai aaj",mirza-ghalib
"aatā hai ek pāra-e-dil har fuġhāñ ke saath
tār-e-nafas kamand-e-shikār-e-asar hai aaj",mirza-ghalib
"ai āfiyat kināra kar ai intizām chal
sailāb-e-girya darpai-e-dīvār-o-dar hai aaj",mirza-ghalib
"ma.azūlī-e-tapish huī ifrāt-e-intizār
chashm-e-kushāda halqa-e-bairūn-e-dar hai aaj",mirza-ghalib
"hairat-farosh-e-sad-nigarānī hai iztirār
sar-rishta chāk-e-jeb kā tār-e-nazar hai aaj",mirza-ghalib
"huuñ dāġh-e-nīm-rañgī-e-shām-e-visāl-e-yār
nūr-e-charāġh-e-bazm se josh-e-sahar hai aaj",mirza-ghalib
"kartī hai ājizī-e-safar soḳhtan tamām
pairāhan-e-ḳhasak meñ ġhubār-e-sharar hai aaj",mirza-ghalib
"tā-sub.h hai ba-manzil-e-maqsad rasīdanī
dūd-e-charāġh-e-ḳhāna ġhubār-e-safar hai aaj",mirza-ghalib
"dūr-ūftāda-e-chaman-e-fikr hai 'asad'
murġh-e-ḳhayāl bulbul-e-be-bāl-o-par hai aaj",mirza-ghalib
"ġhuncha-e-nā-shagufta ko duur se mat dikhā ki yuuñ
bose ko pūchhtā huuñ maiñ muñh se mujhe batā ki yuuñ",mirza-ghalib
"pursish-e-tarz-e-dilbarī kījiye kyā ki bin kahe
us ke har ek ishāre se nikle hai ye adā ki yuuñ",mirza-ghalib
"raat ke vaqt mai piye saath raqīb ko liye
aa.e vo yaañ ḳhudā kare par na kare ḳhudā ki yuuñ",mirza-ghalib
"ġhair se raat kyā banī ye jo kahā to dekhiye
sāmne aan baiThnā aur ye dekhnā ki yuuñ",mirza-ghalib
"bazm meñ us ke rū-ba-rū kyuuñ na ḳhamosh baiThiye
us kī to ḳhāmushī meñ bhī hai yahī mudda.ā ki yuuñ",mirza-ghalib
"maiñ ne kahā ki bazm-e-nāz chāhiye ġhair se tahī
sun ke sitam-zarīf ne mujh ko uThā diyā ki yuuñ",mirza-ghalib
"mujh se kahā jo yaar ne jaate haiñ hosh kis tarah
dekh ke merī be-ḳhudī chalne lagī havā ki yuuñ",mirza-ghalib
"kab mujhe kū-e-yār meñ rahne kī vaz.a yaad thī
ā.ina-dār ban ga.ī hairat-e-naqsh-e-pā ki yuuñ",mirza-ghalib
"gar tire dil meñ ho ḳhayāl vasl meñ shauq kā zavāl
mauj muhīt-e-āb meñ maare hai dast-o-pā ki yuuñ",mirza-ghalib
"jo ye kahe ki reḳhta kyūñke ho rashk-e-fārsī
gufta-e-'ġhālib' ek baar paḌh ke use sunā ki yuuñ",mirza-ghalib
"hāsil se haath dho baiTh ai ārzū-ḳhirāmī
dil josh-e-girya meñ hai Duubī huī asāmī",mirza-ghalib
"us sham.a kī tarah se jis ko koī bujhā de
maiñ bhī jale-huoñ meñ huuñ dāġh-e-nā-tamāmī",mirza-ghalib
"karte ho shikva kis kā tum aur bevafā.ī
sar pīTte haiñ apnā ham aur nek-nāmī",mirza-ghalib
"sad-rañg-e-gul katarnā dar-parda qatl karnā
teġh-e-adā nahīñ hai pāband-e-be-niyāmī",mirza-ghalib
"tarf-e-suḳhan nahīñ hai mujh se ḳhudā-na-karda
hai nāma-bar ko us se dāvā-e-ham-kalāmī",mirza-ghalib
"tāqat fasāna-e-bād andesha sho.ala-ījād
ai ġham hunūz ātish ai dil hunūz ḳhāmī",mirza-ghalib
"har chand umr guzrī āzurdagī meñ lekin
hai sharh-e-shauq ko bhī juuñ shikva nā-tamāmī",mirza-ghalib
"hai yaas meñ 'asad' ko saaqī se bhī farāġhat
dariyā se ḳhushk guzre mastoñ kī tishna-kāmī",mirza-ghalib
"hai ārmīdagī meñ nikohish bajā mujhe
sub.h-e-vatan hai ḳhanda-e-dandāñ-numā mujhe",mirza-ghalib
"DhūñDe hai us muġhanni-e-ātish-nafas ko jī
jis kī sadā ho jalva-e-barq-e-fanā mujhe",mirza-ghalib
"mastāna tai karūñ huuñ rah-e-vādi-e-ḳhayāl
tā bāz-gasht se na rahe mudda.ā mujhe",mirza-ghalib
"kartā hai bas-ki baaġh meñ tū be-hijābiyāñ
aane lagī hai nik.hat-e-gul se hayā mujhe",mirza-ghalib
"khultā kisī pe kyuuñ mire dil kā mo.āmla
sheroñ ke intiḳhāb ne rusvā kiyā mujhe",mirza-ghalib
"vaañ rañg-hā ba-parda-e-tadbīr haiñ hunūz
yaañ shola-e-charāġh hai barg-e-hinā mujhe",mirza-ghalib
"parvāz-hā niyāz-e-tamāshā-e-husn-e-dost
bāl-e-kushāda hai nigah-e-āshnā mujhe",mirza-ghalib
"az-ḳhud-guzashtagī meñ ḳhamoshī pe harf hai
mauj-e-ġhubār-e-surma huī hai sadā mujhe",mirza-ghalib
"tā chand past fitrati-e-tab-e-ārzū
yā rab mile bulandī-e-dast-e-duā mujhe",mirza-ghalib
"maiñ ne junūñ se kī jo 'asad' iltimās-e-rañg
ḳhūn-e-jigar meñ ek hī ġhota diyā mujhe",mirza-ghalib
"hai pech-tāb rishta-e-sham-e-sahar-gahī
ḳhajlat gudāzī-e-nafas-e-nā-rasā mujhe",mirza-ghalib
"yaañ āb-o-dāna mausam-e-gul meñ harām hai
zunnār-e-vā-gusista hai mauj-e-sabā mujhe",mirza-ghalib
"yakbār imtihān-e-havas bhī zarūr hai
ai josh-e-ishq bāda-e-mard-āzmā mujhe",mirza-ghalib
"hai bas-ki har ik un ke ishāre meñ nishāñ aur
karte haiñ mohabbat to guzartā hai gumāñ aur",mirza-ghalib
"yā-rab vo na samjhe haiñ na samjheñge mirī baat
de aur dil un ko jo na de mujh ko zabāñ aur",mirza-ghalib
"abrū se hai kyā us nigah-e-nāz ko paivand
hai tiir muqarrar magar is kī hai kamāñ aur",mirza-ghalib
"tum shahr meñ ho to hameñ kyā ġham jab uTheñge
le ā.eñge bāzār se jā kar dil o jaañ aur",mirza-ghalib
"har chand subuk-dast hue but-shikanī meñ
ham haiñ to abhī raah meñ hai sañg-e-girāñ aur",mirza-ghalib
"hai ḳhūn-e-jigar josh meñ dil khol ke rotā
hote jo ka.ī dīda-e-ḳhūñ-nāba-fishāñ aur",mirza-ghalib
"martā huuñ is āvāz pe har chand sar uḌ jaa.e
jallād ko lekin vo kahe jaa.eñ ki haañ aur",mirza-ghalib
"logoñ ko hai ḳhurshīd-e-jahāñ-tāb kā dhokā
har roz dikhātā huuñ maiñ ik dāġh-e-nihāñ aur",mirza-ghalib
"letā na agar dil tumheñ detā koī dam chain
kartā jo na martā koī din āh-o-fuġhāñ aur",mirza-ghalib
"paate nahīñ jab raah to chaḌh jaate haiñ naale
ruktī hai mirī tab.a to hotī hai ravāñ aur",mirza-ghalib
"haiñ aur bhī duniyā meñ suḳhan-var bahut achchhe
kahte haiñ ki 'ġhālib' kā hai andāz-e-bayāñ aur",mirza-ghalib
"hai bazm-e-butāñ meñ suḳhan āzurda-laboñ se
tañg aa.e haiñ ham aise ḳhushāmad-talaboñ se",mirza-ghalib
"hai daur-e-qadah vaj.h-e-pareshānī-e-sahbā
yak-bār lagā do ḳhum-e-mai mere laboñ se",mirza-ghalib
"rindān-e-dar-e-mai-kada gustāḳh haiñ zāhid
zinhār na honā taraf in be-adaboñ se",mirza-ghalib
"bedād-e-vafā dekh ki jaatī rahī āḳhir
har-chand mirī jaan ko thā rabt laboñ se",mirza-ghalib
"kyā pūchhe hai bar-ḳhud ġhalatī-hā-e-azīzāñ
ḳhvārī ko bhī ik aar hai a.ālī-nasaboñ se",mirza-ghalib
"go tum ko razā-jūī-e-aġhyār hai lekin
jaatī hai mulāqāt kab aise sababoñ se",mirza-ghalib
"mat pūchh 'asad' va.ada-e-kam-fursatī-e-zīst
do din bhī jo kaaTe tū qayāmat ta.aboñ se",mirza-ghalib
"hai kis qadar halāk-e-fareb-e-vafā-e-gul
bulbul ke kārobār pe haiñ ḳhanda-hā-e-gul",mirza-ghalib
"āzādī-e-nasīm mubārak ki har taraf
TuuTe paḌe haiñ halqa-e-dām-e-havā-e-gul",mirza-ghalib
"jo thā so mauj-e-rañg ke dhoke meñ mar gayā
ai vaa.e nāla-e-lab-e-ḳhūnīñ-navā-e-gul",mirza-ghalib
"ḳhush-hāl us harīf-e-siyah-mast kā ki jo
rakhtā ho misl-e-sāya-e-gul sar-ba-pā-e-gul",mirza-ghalib
"ījād kartī hai use tere liye bahār
merā raqīb hai nafas-e-itr-sā-e-gul",mirza-ghalib
"sharminda rakhte haiñ mujhe bād-e-bahār se
mīnā-e-be-sharāb o dil-e-be-havā-e-gul",mirza-ghalib
"satvat se tere jalva-e-husn-e-ġhuyūr kī
ḳhuuñ hai mirī nigāh meñ rañg-e-adā-e-gul",mirza-ghalib
"tere hī jalve kā hai ye dhokā ki aaj tak
be-iḳhtiyār dauḌe hai gul dar-qafā-e-gul",mirza-ghalib
"'ġhālib' mujhe hai us se ham-āġhoshī aarzū
jis kā ḳhayāl hai gul-e-jeb-e-qabā-e-gul",mirza-ghalib
"dīvānagāñ kā chāra faroġh-e-bahār hai
hai shāḳh-e-gul meñ panja-e-ḳhūbāñ bajā.e gul",mirza-ghalib
"mizhgāñ talak rasā.ī-e-laḳht-e-jigar kahāñ
ai vaa.e gar nigāh na ho āshnā-e-gul",mirza-ghalib
"hai sabza-zār har dar-o-dīvār-e-ġham-kada
jis kī bahār ye ho phir us kī ḳhizāñ na pūchh",mirza-ghalib
"nā-chār bekasī kī bhī hasrat uThā.iye
dushvāri-e-rah-o-sitam-e-ham-rahāñ na pūchh",mirza-ghalib
"juz dil surāġh-e-dard ba-dil-ḳhuftagāñ na pūchh
ā.īna arz kar ḳhat-o-ḳhāl-e-bayāñ na pūchh",mirza-ghalib
"hindostān sāya-e-gul pā-e-taḳht thā
jāh-o-jalāl-e-ahd-e-visāl-e-butāñ na pūchh",mirza-ghalib
"ġhaflat-matā-e-kaffa-e-mīzān-e-adl huuñ
yā rab hisāb-e-saḳhti-e-ḳhvāb-e-girāñ na pūchh",mirza-ghalib
"har dāġh-e-tāza yak-dil-e-dāġh intizār hai
arz-e-fazā-e-sīna-e-dard imtihāñ na pūchh",mirza-ghalib
"kahtā thā kal vo mahram-e-rāz apne se ki aah
dard-e-judā.i-e-'asad'-ullāh-ḳhāñ na pūchh",mirza-ghalib
"parvāz-e-yak-tap-e-ġham-e-tasḳhīr-e-nāla hai
garmī-e-nabz-e-nabz-e-ḳhār-o-ḳhas-e-āshiyāñ na pūchh",mirza-ghalib
"tū mashq-e-bāz kar dil-e-parvāna hai bahār
betābī-e-tajallī-e-ātish-ba-jāñ na pūchh",mirza-ghalib
"hai vasl hijr ālam-e-tamkīn-o-zabt meñ
māshūq-e-shoḳh o āshiq-e-dīvāna chāhiye",mirza-ghalib
"us lab se mil hī jā.egā bosa kabhī to haañ
shauq-e-fuzūl o jur.at-e-rindāna chāhiye",mirza-ghalib
"āshiq naqāb-e-jalva-e-jānāna chāhiye
fānūs-e-sham.a ko par-e-parvāna chāhiye",mirza-ghalib
"hairāñ huuñ dil ko ro.uuñ ki pīTūñ jigar ko maiñ
maqdūr ho to saath rakhūñ nauhagar ko maiñ",mirza-ghalib
"chhoḌā na rashk ne ki tire ghar kā naam luuñ
har ik se pūchhtā huuñ ki jā.ūñ kidhar ko maiñ",mirza-ghalib
"jaanā paḌā raqīb ke dar par hazār baar
ai kaash jāntā na tire rah-guzar ko maiñ",mirza-ghalib
"hai kyā jo kas ke bāñdhiye merī balā Dare
kyā jāntā nahīñ huuñ tumhārī kamar ko maiñ",mirza-ghalib
"lo vo bhī kahte haiñ ki ye be-nañg-o-nām hai
ye jāntā agar to luTātā na ghar ko maiñ",mirza-ghalib
"chaltā huuñ thoḌī duur har ik tez-rau ke saath
pahchāntā nahīñ huuñ abhī rāhbar ko maiñ",mirza-ghalib
"ḳhvāhish ko ahmaqoñ ne parastish diyā qarār
kyā pūjtā huuñ us but-e-bedād-gar ko maiñ",mirza-ghalib
"phir be-ḳhudī meñ bhuul gayā rāh-e-kū-e-yār
jaatā vagarna ek din apnī ḳhabar ko maiñ",mirza-ghalib
"apne pe kar rahā huuñ qayās ahl-e-dahr kā
samjhā huuñ dil-pazīr mata-e-hunar ko maiñ",mirza-ghalib
"'ġhālib' ḳhudā kare ki savār-e-samand-e-nāz
dekhūñ alī bahādur-e-ālī-guhar ko maiñ",mirza-ghalib
"ham par jafā se tark-e-vafā kā gumāñ nahīñ
ik chheḌ hai vagarna murād imtihāñ nahīñ",mirza-ghalib
"kis muñh se shukr kījiye is lutf-e-ḳhās kā
pursish hai aur pā-e-suḳhan darmiyāñ nahīñ",mirza-ghalib
"ham ko sitam aziiz sitamgar ko ham aziiz
nā-mehrbāñ nahīñ hai agar mehrbāñ nahīñ",mirza-ghalib
"bosa nahīñ na dījiye dushnām hī sahī
āḳhir zabāñ to rakhte ho tum gar dahāñ nahīñ",mirza-ghalib
"har-chand jāñ-gudāzi-e-qahr-o-itāb hai
har-chand pusht-e-garmi-e-tāb-o-tavāñ nahīñ",mirza-ghalib
"jaañ mutrib-e-tarāna-e-hal-mim-mazīd hai
lab parda-sañj-e-zamzama-e-al-amāñ nahīñ",mirza-ghalib
"ḳhanjar se chiir siina agar dil na ho do-nīm
dil meñ chhurī chubho mizha gar ḳhūñ-chakāñ nahīñ",mirza-ghalib
"hai nañg-e-sīnā dil agar ātish-kada na ho
hai ār-e-dil nafas agar āzar-fishāñ nahīñ",mirza-ghalib
"nuqsāñ nahīñ junūñ meñ balā se ho ghar ḳharāb
sau gaz zamīñ ke badle bayābāñ girāñ nahīñ",mirza-ghalib
"kahte ho kyā likhā hai tirī sarnavisht meñ
goyā jabīñ pe sajda-e-but kā nishāñ nahīñ",mirza-ghalib
"paatā huuñ us se daad kuchh apne kalām kī
rūhul-qudus agarche mirā ham-zabāñ nahīñ",mirza-ghalib
"jaañ hai bahā-e-bosa vale kyuuñ kahe abhī
'ġhālib' ko jāntā hai ki vo nīm-jāñ nahīñ",mirza-ghalib
"jis jā ki pā-e-sail-e-balā darmiyāñ nahīñ
dīvānagāñ ko vaañ havas-e-ḳhānmāñ nahīñ",mirza-ghalib
"gul ġhunchagī meñ ġharqa-e-dariyā-e-rañg hai
ai āgahī fareb-e-tamāshā kahāñ nahīñ",mirza-ghalib
"kis jurm se hai chashm tujhe hasrat qubūl
barg-e-hinā magar mizha-e-ḳhūñ-fishāñ nahīñ",mirza-ghalib
"har rañg-e-gardish aa.ina ījād-e-dard hai
ashk-e-sahāb juz ba-vidā-e-ḳhizāñ nahīñ",mirza-ghalib
"juz ijz kyā karūñ ba-tamannā-e-be-ḳhudī
tāqat harīf-e-saḳhtī-e-ḳhvāb-e-girāñ nahīñ",mirza-ghalib
"ibrat se pūchh dard-e-pareshānī-e-nigāh
ye gard-e-vahm juz basar-e-imtihāñ nahīñ",mirza-ghalib
"barq-e-ba-jān-e-hausla ātish-fagan 'asad'
ai dil-fasurda tāqat-e-zabt-e-fuġhāñ nahīñ",mirza-ghalib
"ham rashk ko apne bhī gavārā nahīñ karte
marte haiñ vale un kī tamannā nahīñ karte",mirza-ghalib
"dar-parda unheñ ġhair se hai rabt-e-nihānī
zāhir kā ye parda hai ki parda nahīñ karte",mirza-ghalib
"ye bā.is-e-naumīdi-e-arbāb-e-havas hai
'ġhālib' ko burā kahte haiñ achchhā nahīñ karte",mirza-ghalib
"ham se khul jaao ba-vaqt-e-mai-parastī ek din
varna ham chheḌeñge rakh kar uzr-e-mastī ek din",mirza-ghalib
"ġharra-e-auj-e-binā-e-ālam-e-imkāñ na ho
is bulandī ke nasīboñ meñ hai pastī ek din",mirza-ghalib
"qarz kī piite the mai lekin samajhte the ki haañ
rañg lāvegī hamārī fāqa-mastī ek din",mirza-ghalib
"naġhma-hā-e-ġham ko bhī ai dil ġhanīmat jāniye
be-sadā ho jā.egā ye sāz-e-hastī ek din",mirza-ghalib
"dhaul-dhappā us sarāpā-nāz kā sheva nahīñ
ham hī kar baiThe the 'ġhālib' pesh-dastī ek din",mirza-ghalib
"har ek baat pe kahte ho tum ki tū kyā hai
tumhīñ kaho ki ye andāz-e-guftugū kyā hai",mirza-ghalib
"na sho.ale meñ ye karishma na barq meñ ye adā
koī batāo ki vo shoḳh-e-tund-ḳhū kyā hai",mirza-ghalib
"ye rashk hai ki vo hotā hai ham-suḳhan tum se
vagarna ḳhauf-e-bad-āmozi-e-adū kyā hai",mirza-ghalib
"chipak rahā hai badan par lahū se pairāhan
hamāre jaib ko ab hājat-e-rafū kyā hai",mirza-ghalib
"jalā hai jism jahāñ dil bhī jal gayā hogā
kuredte ho jo ab raakh justujū kyā hai",mirza-ghalib
"ragoñ meñ dauḌte phirne ke ham nahīñ qaa.il
jab aañkh hī se na Tapkā to phir lahū kyā hai",mirza-ghalib
"vo chiiz jis ke liye ham ko ho bahisht aziiz
sivā.e bāda-e-gulfām-e-mushk-bū kyā hai",mirza-ghalib
"piyūñ sharāb agar ḳhum bhī dekh luuñ do-chār
ye shīsha o qadah o kuuza o subū kyā hai",mirza-ghalib
"rahī na tāqat-e-guftār aur agar ho bhī
to kis umiid pe kahiye ki aarzū kyā hai",mirza-ghalib
"huā hai shah kā musāhib phire hai itrātā
vagarna shahr meñ 'ġhālib' kī aabrū kyā hai",mirza-ghalib
"har qadam dūrī-e-manzil hai numāyāñ mujh se
merī raftār se bhāge hai bayābāñ mujh se",mirza-ghalib
"dars-e-unvān-e-tamāshā ba-taġhāful ḳhush-tar
hai nigah rishta-e-shīrāza-e-mizhgāñ mujh se",mirza-ghalib
"vahshat-e-ātish-e-dil se shab-e-tanhā.ī meñ
sūrat-e-dūd rahā saaya gurezāñ mujh se",mirza-ghalib
"ġham-e-ushshāq na ho sādgī-āmoz-e-butāñ
kis qadar ḳhāna-e-ā.īna hai vīrāñ mujh se",mirza-ghalib
"asar-e-ābla se jāda-e-sahrā-e-junūñ
sūrat-e-rishta-e-gauhar hai charāġhāñ mujh se",mirza-ghalib
"be-ḳhudī bistar-e-tamhīd-e-farāġhat ho jo
pur hai saa.e kī tarah merā shabistāñ mujh se",mirza-ghalib
"shauq-e-dīdār meñ gar tū mujhe gardan maare
ho nigah misl-e-gul-e-shamā pareshāñ mujh se",mirza-ghalib
"bekasī-hā-e-shab-e-hijr kī vahshat hai hai
saaya ḳhurshīd-e-qayāmat meñ hai pinhāñ mujh se",mirza-ghalib
"gardish-e-sāġhar-e-sad-jalva-e-rañgīñ tujh se
ā.ina-dārī-e-yak-dīda-e-hairāñ mujh se",mirza-ghalib
"nigah-e-garm se ek aag Tapaktī hai 'asad'
hai charāġhāñ ḳhas-o-ḳhāshāk-e-gulistāñ mujh se",mirza-ghalib
"bastan-e-ahd-e-mohabbat hama nā-dānī thā
chashm-e-nakushūda rahā uqda-e-paimāñ mujh se",mirza-ghalib
"ātish-afrozi-e-yak-shola-e-īmā tujh se
chashmak-ārā.i-e-sad-shahr charāġhāñ mujh se",mirza-ghalib
"harīf-e-matlab-e-mushkil nahīñ fusūn-e-niyāz
duā qubūl ho yā rab ki umr-e-ḳhizr darāz",mirza-ghalib
"na ho ba-harzah bayābāñ-navard-e-vahm-e-vajūd
hanūz tere tasavvur meñ hai nasheb-o-farāz",mirza-ghalib
"visāl jalva tamāshā hai par dimāġh kahāñ
ki diije ā.ina-e-intizār ko pardāz",mirza-ghalib
"har ek zarra-e-āshiq hai āftāb-parast
ga.ī na ḳhaak hue par havā-e-jalva-e-nāz",mirza-ghalib
"na pūchh vus.at-e-mai-ḳhāna-e-junūñ 'ġhālib'
jahāñ ye kāsa-e-gardūñ hai ek ḳhāk-andāz",mirza-ghalib
"fareb-e-san.at-e-ījād kā tamāshā dekh
nigāh aks-farosh o ḳhayāl ā.ina-sāz",mirza-ghalib
"zi-bas-ki jalva-e-sayyād hairat-ārā hai
uḌī hai safha-e-ḳhātir se sūrat-e-parvāz",mirza-ghalib
"hujūm-e-fikr se dil misl-e-mauj larze hai
ki shīsha nāzuk o sahbā-e-ābgīna-gudāz",mirza-ghalib
"'asad' se tark-e-vafā kā gumāñ vo ma.anī hai
ki khīñchiye par-e-tā.ir se sūrat-e-parvāz",mirza-ghalib
"hanūz ai asar-e-dīd nañg-e-rusvā.ī
nigāh fitna-ḳhirām o dar-e-do-ālam baaz",mirza-ghalib
"hasad se dil agar afsurda hai garm-e-tamāshā ho
ki chashm-e-tañg shāyad kasrat-e-nazzāra se vā ho",mirza-ghalib
"ba-qadr-e-hasrat-e-dil chāhiye zauq-e-ma.āsī bhī
bharūñ yak-gosha-e-dāman gar āb-e-haft-dariyā ho",mirza-ghalib
"agar vo sarv-qad garm-e-ḳhirām-e-nāz aa jaave
kaf-e-har-ḳhāk-e-gulshan shakl-e-qamrī nāla-farsā ho",mirza-ghalib
"baham bālīdan-e-sañg-o-gul-e-sahrā ye chāhe hai
ki tār-e-jāda bhī kohsār ko zunnār-e-mīnā ho",mirza-ghalib
"harīf-e-vahshat-e-nāz-e-nasīm-e-ishq jab aa.uuñ
ki misl-e-ġhuncha sāz-e-yak-gulistāñ dil muhayyā ho",mirza-ghalib
"bajā.e daana ḳhirman yak-bayābāñ baiza-e-qumrī
mirā hāsil vo nusḳha hai ki jis se ḳhaak paidā ho",mirza-ghalib
"kare kyā sāz-e-bīnish vo shahīd-e-dard-āgāhī
jise mū-e-dimāġh-e-be-ḳhudī ḳhvāb-e-zuleḳhā ho",mirza-ghalib
"dil-e-jūñ-sham.a bahr-e-dāvat-e-nazzāra lāya.anī
nigah labrez-e-ashk o siina ma.amūr-e-tamannā ho",mirza-ghalib
"na dekheñ rū-e-yak-dil sard ġhair-az sham-e-kafūrī
ḳhudāyā is qadar bazm-e-'asad' garm-e-tamāshā ho",mirza-ghalib
"havas ko hai nashāt-e-kār kyā kyā
na ho marnā to jiine kā mazā kyā",mirza-ghalib
"tajāhul-peshgī se mudda.ā kyā
kahāñ tak ai sarāpā naaz kyā kyā",mirza-ghalib
"navāzish-hā-e-bejā dekhtā huuñ
shikāyat-hā-e-rañgīñ kā gila kyā",mirza-ghalib
"nigāh-e-be-mahābā chāhtā huuñ
taġhāful-hā-e-tamkīñ-āzmā kyā",mirza-ghalib
"faroġh-e-shola-e-ḳhas yak-nafas hai
havas ko pās-e-nāmūs-e-vafā kyā",mirza-ghalib
"nafas mauj-e-muhīt-e-be-ḳhudī hai
taġhāful-hā-e-sāqī kā gila kyā",mirza-ghalib
"dimāġh-e-itr-e-pairāhan nahīñ hai
ġham-e-āvārgī-hā-e-sabā kyā",mirza-ghalib
"dil-e-har-qatra hai sāz-e-anal-bahar
ham us ke haiñ hamārā pūchhnā kyā",mirza-ghalib
"muhābā kyā hai maiñ zāmin idhar dekh
shahīdān-e-nigah kā ḳhūñ-bahā kyā",mirza-ghalib
"sun ai ġhārat-gar-e-jins-e-vafā sun
shikast-e-shīsha-e-dil kī sadā kyā",mirza-ghalib
"kiyā kis ne jigar-dārī kā da.avā
shakeb-e-ḳhatir-e-āshiq bhalā kyā",mirza-ghalib
"ye qātil vāda-e-sabr-āzmā kyuuñ
ye kāfir fitna-e-tāqat-rubā kyā",mirza-ghalib
"balā-e-jāñ hai 'ġhālib' us kī har baat
ibārat kyā ishārat kyā adā kyā",mirza-ghalib
"hazāroñ ḳhvāhisheñ aisī ki har ḳhvāhish pe dam nikle
bahut nikle mire armān lekin phir bhī kam nikle",mirza-ghalib
"Dare kyuuñ merā qātil kyā rahegā us kī gardan par
vo ḳhuuñ jo chashm-e-tar se umr bhar yuuñ dam-ba-dam nikle",mirza-ghalib
"nikalnā ḳhuld se aadam kā sunte aa.e haiñ lekin
bahut be-ābrū ho kar tire kūche se ham nikle",mirza-ghalib
"bharam khul jaa.e zālim tere qāmat kī darāzī kā
agar is turra-e-pur-pech-o-ḳham kā pech-o-ḳham nikle",mirza-ghalib
"magar likhvā.e koī us ko ḳhat to ham se likhvā.e
huī sub.h aur ghar se kaan par rakh kar qalam nikle",mirza-ghalib
"huī is daur meñ mansūb mujh se bāda-ashāmī
phir aayā vo zamāna jo jahāñ meñ jām-e-jam nikle",mirza-ghalib
"huī jin se tavaqqo ḳhastagī kī daad paane kī
vo ham se bhī ziyāda ḳhasta-e-teġh-e-sitam nikle",mirza-ghalib
"mohabbat meñ nahīñ hai farq jiine aur marne kā
usī ko dekh kar jiite haiñ jis kāfir pe dam nikle",mirza-ghalib
"kahāñ mai-ḳhāne kā darvāza 'ġhālib' aur kahāñ vaa.iz
par itnā jānte haiñ kal vo jaatā thā ki ham nikle",mirza-ghalib
"ho ga.ī hai ġhair kī shīrīñ-bayānī kārgar
ishq kā us ko gumāñ ham be-zabānoñ par nahīñ",mirza-ghalib
"zabt se matlab ba-juz vārastagī dīgar nahīñ
dāman-e-timsāl āb-e-ā.ina se tar nahīñ",mirza-ghalib
"bā.is-e-īzā hai barham-ḳhurdan-e-bazm-e-surūr
laḳht laḳht-e-shīsha-e-ba-shkasta juz nishtar nahīñ",mirza-ghalib
"dil ko iz.hār-e-suḳhan andāz-e-fat.h-ul-bāb hai
yaañ sarīr-e-ḳhāma ġhair-az-istikāk-e-dar nahīñ",mirza-ghalib
"huī tāḳhīr to kuchh bā.is-e-tāḳhīr bhī thā
aap aate the magar koī ināñ-gīr bhī thā",mirza-ghalib
"tum se bejā hai mujhe apnī tabāhī kā gila
us meñ kuchh shā.iba-e-ḳhūbi-e-taqdīr bhī thā",mirza-ghalib
"tū mujhe bhuul gayā ho to patā batlā duuñ
kabhī fitrāk meñ tere koī naḳhchīr bhī thā",mirza-ghalib
"qaid meñ hai tire vahshī ko vahī zulf kī yaad
haañ kuchh ik ranj-e-girāñ-bāri-e-zanjīr bhī thā",mirza-ghalib
"bijlī ik kauñd ga.ī āñkhoñ ke aage to kyā
baat karte ki maiñ lab-tishna-e-taqrīr bhī thā",mirza-ghalib
"yūsuf us ko kahūñ aur kuchh na kahe ḳhair huī
gar bigaḌ baiThe to maiñ lā.iq-e-tāzīr bhī thā",mirza-ghalib
"dekh kar ġhair ko ho kyuuñ na kalejā ThanDā
naala kartā thā vale tālib-e-tāsīr bhī thā",mirza-ghalib
"peshe meñ aib nahīñ rakhiye na farhād ko naam
ham hī āshufta-saroñ meñ vo javāñ-mīr bhī thā",mirza-ghalib
"ham the marne ko khaḌe paas na aayā na sahī
āḳhir us shoḳh ke tarkash meñ koī tiir bhī thā",mirza-ghalib
"pakḌe jaate haiñ farishtoñ ke likhe par nā-haq
aadmī koī hamārā dam-e-tahrīr bhī thā",mirza-ghalib
"reḳhte ke tumhīñ ustād nahīñ ho 'ġhālib'
kahte haiñ agle zamāne meñ koī 'mīr' bhī thā",mirza-ghalib
"hujūm-e-ġham se yaañ tak sar-nigūnī mujh ko hāsil hai
ki tār-e-dāman o tār-e-nazar meñ farq mushkil hai",mirza-ghalib
"rafū-e-zaḳhm se matlab hai lazzat zaḳhm-e-sozan kī
samajhiyo mat ki pās-e-dard se dīvāna ġhāfil hai",mirza-ghalib
"vo gul jis gulsitāñ meñ jalva-farmā.ī kare 'ġhālib'
chaTaknā ġhuncha-e-gul kā sadā-e-ḳhanda-e-dil hai",mirza-ghalib
"huā hai māne-e-āshiq-navāzī nāz-e-ḳhud-bīnī
takalluf-bar-taraf ā.īna-e-tam.īz haa.el hai",mirza-ghalib
"ba-sail-e-ashk laḳht-e-dil hai dāman-gīr mizhgāñ kā
ġharīq-e-bahr jūyā-e-ḳhas-o-ḳhāshāk-e-sāhil hai",mirza-ghalib
"bahā hai yaañ tak ashkoñ meñ ġhubār-e-kulfat-e-ḳhātir
ki chashm-e-tar meñ har ik pāra-e-dil pā-e-dar-gil hai",mirza-ghalib
"nikaltī hai tapish meñ bismiloñ kī barq kī shoḳhī
ġharaz ab tak ḳhayāl-e-garmī-e-raftār qātil hai",mirza-ghalib
"hujūm-e-nāla hairat ājiz-e-arz yak-afġhāñ hai
ḳhamoshī resha-e-sad-nīstāñ se ḳhas-ba-dandāñ hai",mirza-ghalib
"takalluf-bar-taraf hai jāñ-sitāñ-tar lutf-e-bad-ḳhūyāñ
nigāh-e-be-hijāb-e-nāz teġh-e-tez-e-uryāñ hai",mirza-ghalib
"huī ye kasrat-e-ġham se talaf kaifiyat-e-shādī
ki sub.h-e-īd mujh ko bad-tar az-chāk-e-garebāñ hai",mirza-ghalib
"dil o diiñ naqd lā saaqī se gar saudā kiyā chāhe
ki us bāzār meñ sāġhar matā-e-dast-gardāñ hai",mirza-ghalib
"ġham āġhosh-e-balā meñ parvarish detā hai āshiq ko
charāġh-e-raushan apnā qulzum-e-sarsar kā marjāñ hai",mirza-ghalib
"takalluf sāz-e-rusvā.ī hai ġhāfil sharm-e-ranā.ī
dil-e-ḳhūñ-gashta dar dast-e-hinā-ālūda uryāñ hai",mirza-ghalib
"'asad' jam.iyat-e-dil dar-kinār-e-be-ḳhudī ḳhush-tar
do-ālam āgahī sāmān-e-yak-ḳhvāb-e-pareshāñ hai",mirza-ghalib
"husn-e-be-parvā ḳharīdār-e-matā-e-jalva hai
aa.ina zānū-e-fikr-e-iḳhtirā-e-jalva hai",mirza-ghalib
"tā-kujā ai āgahī rañg-e-tamāshā bāḳhtan
chashm-e-vā-gardīda āġhosh-e-vidā-e-jalva hai",mirza-ghalib
"husn-e-mah garche ba-hañgām-e-kamāl achchhā hai
us se merā mah-e-ḳhurshīd-jamāl achchhā hai",mirza-ghalib
"bosa dete nahīñ aur dil pe hai har lahza nigāh
jī meñ kahte haiñ ki muft aa.e to maal achchhā hai",mirza-ghalib
"aur bāzār se le aa.e agar TuuT gayā
sāġhar-e-jam se mirā jām-e-sifāl achchhā hai",mirza-ghalib
"be-talab deñ to mazā us meñ sivā miltā hai
vo gadā jis ko na ho ḳhū-e-savāl achchhā hai",mirza-ghalib
"un ke dekhe se jo aa jaatī hai muñh par raunaq
vo samajhte haiñ ki bīmār kā haal achchhā hai",mirza-ghalib
"dekhiye paate haiñ ushshāq butoñ se kyā faiz
ik barhaman ne kahā hai ki ye saal achchhā hai",mirza-ghalib
"ham-suḳhan tesha ne farhād ko shīrīñ se kiyā
jis tarah kā ki kisī meñ ho kamāl achchhā hai",mirza-ghalib
"qatra dariyā meñ jo mil jaa.e to dariyā ho jaa.e
kaam achchhā hai vo jis kā ki ma.aal achchhā hai",mirza-ghalib
"ḳhizr-sultāñ ko rakhe ḳhāliq-e-akbar sarsabz
shaah ke baaġh meñ ye taaza nihāl achchhā hai",mirza-ghalib
"ham ko ma.alūm hai jannat kī haqīqat lekin
dil ke ḳhush rakhne ko 'ġhālib' ye ḳhayāl achchhā hai",mirza-ghalib
"husn ġhamze kī kashākash se chhuTā mere ba.ad
baare ārām se haiñ ahl-e-jafā mere ba.ad",mirza-ghalib
"mansab-e-sheftagī ke koī qābil na rahā
huī māzūli-e-andāz-o-adā mere ba.ad",mirza-ghalib
"sham.a bujhtī hai to us meñ se dhuāñ uThtā hai
sho.ala-e-ishq siyah-posh huā mere ba.ad",mirza-ghalib
"ḳhuuñ hai dil ḳhaak meñ ahvāl-e-butāñ par ya.anī
un ke nāḳhun hue mohatāj-e-hinā mere ba.ad",mirza-ghalib
"dar-ḳhur-e-arz nahīñ jauhar-e-bedād ko jā
nigah-e-nāz hai surme se ḳhafā mere ba.ad",mirza-ghalib
"hai junūñ ahl-e-junūñ ke liye āġhosh-e-vidā.a
chaak hotā hai garebāñ se judā mere ba.ad",mirza-ghalib
"kaun hotā hai harīf-e-mai-e-mard-afgan-e-ishq
hai mukarrar lab-e-sāqī pe salā mere ba.ad",mirza-ghalib
"ġham se martā huuñ ki itnā nahīñ duniyā meñ koī
ki kare tāzīyat-e-mehr-o-vafā mere ba.ad",mirza-ghalib
"aa.e hai bekasī-e-ishq pe ronā 'ġhālib'
kis ke ghar jā.egā sailāb-e-balā mere ba.ad",mirza-ghalib
"thī nigah merī nihāñ-ḳhāna-e-dil kī naqqāb
be-ḳhatar jiite haiñ arbāb-e-riyā mere ba.ad",mirza-ghalib
"thā maiñ guldasta-e-ahbāb kī bandish kī giyāh
mutafarriq hue mere rufaqā mere ba.ad",mirza-ghalib
"huuñ maiñ bhī tamāshā.i-e-nairañg-e-tamannā
matlab nahīñ kuchh is se ki matlab hī bar aave",mirza-ghalib
"huzūr-e-shāh meñ ahl-e-suḳhan kī āzmā.ish hai
chaman meñ ḳhush-navāyan-e-chaman kī āzmā.ish hai",mirza-ghalib
"qad o gesū meñ qais o kohkan kī āzmā.ish hai
jahāñ ham haiñ vahāñ dār-o-rasan kī āzmā.ish hai",mirza-ghalib
"kareñge kohkan ke hausle kā imtihān āḳhir
abhī us ḳhasta ke nerve tan kī āzmā.ish hai",mirza-ghalib
"nasīm-e-misr ko kyā pīr-e-kan.āñ kī havā-ḳhvāhī
use yūsuf kī bū-e-pairahan kī āzmā.ish hai",mirza-ghalib
"vo aayā bazm meñ dekho na kahiyo phir ki ġhāfil the
shakeb-o-sabr-e-ahl-e-anjuman kī āzmā.ish hai",mirza-ghalib
"rahe dil hī meñ tiir achchhā jigar ke paar ho behtar
ġharaz shust-e-but-e-nāvak-fagan kī āzmā.ish hai",mirza-ghalib
"nahīñ kuchh sub.ha-o-zunnār ke phande meñ gīrā.ī
vafādārī meñ shaiḳh o barhaman kī āzmā.ish hai",mirza-ghalib
"paḌā rah ai dil-e-vābasta betābī se kyā hāsil
magar phir tāb-e-zulf-e-pur-shikan kī āzmā.ish hai",mirza-ghalib
"rag-o-pai meñ jab utre zahr-e-ġham tab dekhiye kyā ho
abhī to talḳhī-e-kām-o-dahan kī āzmā.ish hai",mirza-ghalib
"vo āveñge mire ghar va.ada kaisā dekhnā 'ġhālib'
na.e fitnoñ meñ ab charḳh-e-kuhan kī āzmā.ish hai",mirza-ghalib
"ibn-e-mariyam huā kare koī
mere dukh kī davā kare koī",mirza-ghalib
"shar.a o aa.iin par madār sahī
aise qātil kā kyā kare koī",mirza-ghalib
"chaal jaise kaḌī kamān kā tiir
dil meñ aise ke jā kare koī",mirza-ghalib
"baat par vaañ zabān kaTtī hai
vo kaheñ aur sunā kare koī",mirza-ghalib
"bak rahā huuñ junūñ meñ kyā kyā kuchh
kuchh na samjhe ḳhudā kare koī",mirza-ghalib
"na suno gar burā kahe koī
na kaho gar burā kare koī",mirza-ghalib
"rok lo gar ġhalat chale koī
baḳhsh do gar ḳhatā kare koī",mirza-ghalib
"kaun hai jo nahīñ hai hājat-mand
kis kī hājat ravā kare koī",mirza-ghalib
"kyā kiyā ḳhizr ne sikandar se
ab kise rahnumā kare koī",mirza-ghalib
"jab tavaqqo.a hī uTh ga.ī 'ġhālib'
kyuuñ kisī kā gila kare koī",mirza-ghalib
"ishq mujh ko nahīñ vahshat hī sahī
merī vahshat tirī shohrat hī sahī",mirza-ghalib
"qat.a kiije na ta.alluq ham se
kuchh nahīñ hai to adāvat hī sahī",mirza-ghalib
"mere hone meñ hai kyā rusvā.ī
ai vo majlis nahīñ ḳhalvat hī sahī",mirza-ghalib
"ham bhī dushman to nahīñ haiñ apne
ġhair ko tujh se mohabbat hī sahī",mirza-ghalib
"apnī hastī hī se ho jo kuchh ho
āgahī gar nahīñ ġhaflat hī sahī",mirza-ghalib
"umr har-chand ki hai barq-e-ḳhirām
dil ke ḳhuuñ karne kī fursat hī sahī",mirza-ghalib
"ham koī tark-e-vafā karte haiñ
na sahī ishq musībat hī sahī",mirza-ghalib
"kuchh to de ai falak-e-nā-insāf
aah o fariyād kī ruḳhsat hī sahī",mirza-ghalib
"ham bhī taslīm kī ḳhū Dāleñge
be-niyāzī tirī aadat hī sahī",mirza-ghalib
"yaar se chheḌ chalī jaa.e 'asad'
gar nahīñ vasl to hasrat hī sahī",mirza-ghalib
"ishq tāsīr se naumed nahīñ
jāñ-sapārī shajar-e-bed nahīñ",mirza-ghalib
"saltanat dast-ba-dast aa.ī hai
jām-e-mai ḳhātam-e-jamshed nahīñ",mirza-ghalib
"hai tajallī tirī sāmān-e-vajūd
zarra be-partav-e-ḳhurshed nahīñ",mirza-ghalib
"rāz-e-māshūq na rusvā ho jaa.e
varna mar jaane meñ kuchh bhed nahīñ",mirza-ghalib
"gardish-e-rañg-e-tarab se Dar hai
ġham-e-mahrūmi-e-jāved nahīñ",mirza-ghalib
"kahte haiñ jiite haiñ ummed pe log
ham ko jiine kī bhī ummed nahīñ",mirza-ghalib
"ishrat-e-qatra hai dariyā meñ fanā ho jaanā
dard kā had se guzarnā hai davā ho jaanā",mirza-ghalib
"tujh se qismat meñ mirī sūrat-e-qufl-e-abjad
thā likhā baat ke bante hī judā ho jaanā",mirza-ghalib
"dil huā kasmakash-e-chāra-e-zehmat meñ tamām
miT gayā ghisne meñ is uqde kā vā ho jaanā",mirza-ghalib
"ab jafā se bhī haiñ mahrūm ham allāh allāh
is qadar dushman-e-arbāb-e-vafā ho jaanā",mirza-ghalib
"zo.af se girya mubaddal ba-dam-e-sard huā
bāvar aayā hameñ paanī kā havā ho jaanā",mirza-ghalib
"dil se miTnā tirī añgusht-e-hinā.ī kā ḳhayāl
ho gayā gosht se nāḳhun kā judā ho jaanā",mirza-ghalib
"hai mujhe abr-e-bahārī kā baras kar khulnā
rote rote ġham-e-furqat meñ fanā ho jaanā",mirza-ghalib
"gar nahīñ nik.hat-e-gul ko tire kūche kī havas
kyuuñ hai gard-e-rah-e-jaulān-e-sabā ho jaanā",mirza-ghalib
"baḳhshe hai jalva-e-gul zauq-e-tamāshā 'ġhālib'
chashm ko chāhiye har rañg meñ vā ho jaanā",mirza-ghalib
"tā ki tujh par khule ejāz-e-havā-e-saiqal
dekh barsāt meñ sabz aa.ine kā ho jaanā",mirza-ghalib
"jāda-e-rah ḳhur ko vaqt-e-shām hai tār-e-shuā.a
charḳh vā kartā hai māh-e-nau se āġhosh-e-vidā.a",mirza-ghalib
"sham.a se hai bazm-e-añgusht-e-tahayyur dar dahan
sho.ala-e-āvāz-e-ḳhūbāñ par ba-hañgām-e-simā.a",mirza-ghalib
"juuñ par-e-tā.ūs jauhar taḳhta mashq-e-rañg hai
bas-ki hai vo qibla-e-ā.īna mahv-e-iḳhtirā.a",mirza-ghalib
"ranjish-e-hairat-sarishtāñ sīna-sāfī peshkash
jauhar-e-ā.īna hai yaañ gard-e-maidān-e-nazā.a",mirza-ghalib
"chaar sū-e-dahr meñ bāzār-e-ġhaflat garm hai
aql ke nuqsāñ se uThtā hai ḳhayāl-e-intifā.a",mirza-ghalib
"āshnā 'ġhālib' nahīñ haiñ dard-e-dil ke āshnā
varna kis ko mere afsāne kī tāb-e-istimā.a",mirza-ghalib
"jab ba-taqrīb-e-safar yaar ne mahmil bāñdhā
tapish-e-shauq ne har zarre pe ik dil bāñdhā",mirza-ghalib
"ahl-e-bīnash ne ba-hairat-kada-e-shoḳhi-e-nāz
jauhar-e-ā.ina ko tūti-e-bismil bāñdhā",mirza-ghalib
"yaas o ummīd ne yak-arbada maidāñ māñgā
ijz-e-himmat ne tilism-e-dil-e-sā.il bāñdhā",mirza-ghalib
"na bañdhe tishnagi-e-zauq ke mazmūñ 'ġhālib'
garche dil khol ke dariyā ko bhī sāhil bāñdhā",mirza-ghalib
"istilāhāt-e-asīrān-e-taġhāful mat pūchh
jo girah aap na kholī use mushkil bāñdhā",mirza-ghalib
"yaar ne tishnagī-e-shauq ke mazmūñ chāhe
ham ne dil khol ke dariyā ko bhī sāhil bāñdhā",mirza-ghalib
"tapish-e-ā.īna parvāz-e-tamannā laa.ī
nāma-e-shauq ba-hāl-e-dil-e-bismil bāñdhā",mirza-ghalib
"diida tā-dil hai yāk-ā.īna charāġhāñ kis ne
ḳhalvat-e-nāz pe pairāya-e-mahfil bāñdhā",mirza-ghalib
"nā-umīdī ne ba-taqrīb-e-mazāmīn-e-ḳhumār
kūcha-e-mauj ko ḳhamyāza-e-sāhil bāñdhā",mirza-ghalib
"mutrib-e-dil ne mire tār-e-nafas se 'ġhālib'
saaz par rishta pa.e naġhma-e-'bedil' bāñdhā",mirza-ghalib
"jab tak dahān-e-zaḳhm na paidā kare koī
mushkil ki tujh se rāh-e-suḳhan vā kare koī",mirza-ghalib
"aalam ġhubār-e-vahshat-e-majnūñ hai sar-ba-sar
kab tak ḳhayāl-e-turra-e-lailā kare koī",mirza-ghalib
"afsurdagī nahīñ tarab-inshā-e-iltifāt
haañ dard ban ke dil meñ magar jā kare koī",mirza-ghalib
"rone se ai nadīm malāmat na kar mujhe
āḳhir kabhī to uqda-e-dil vā kare koī",mirza-ghalib
"chāk-e-jigar se jab rah-e-pursish na vā huī
kyā fā.eda ki jaib ko rusvā kare koī",mirza-ghalib
"laḳht-e-jigar se hai rag-e-har-ḳhār shāḳh-e-gul
tā chand bāġh-bāni-e-sahrā kare koī",mirza-ghalib
"nākāmi-e-nigāh hai barq-e-nazārā-soz
tū vo nahīñ ki tujh ko tamāshā kare koī",mirza-ghalib
"har sañg o ḳhisht hai sadaf-e-gauhar-e-shikast
nuqsāñ nahīñ junūñ se jo saudā kare koī",mirza-ghalib
"sar bar huī na vāda-e-sabr-āzmā se umr
fursat kahāñ ki terī tamannā kare koī",mirza-ghalib
"hai vahshat-e-tabī.at-e-ījād yās-ḳhez
ye dard vo nahīñ ki na paidā kare koī",mirza-ghalib
"bekāri-e-junūñ ko hai sar pīTne kā shuġhl
jab haath TuuT jaa.eñ to phir kyā kare koī",mirza-ghalib
"husn-e-faroġh-e-shamma-e-suḳhan duur hai 'asad'
pahle Dil-e-gudāḳhta paidā kare koī",mirza-ghalib
"vahshat kahāñ ki be-ḳhudī inshā kare koī
hastī ko lafz-e-m.ani-e-anqā kare koī",mirza-ghalib
"jo kuchh hai mahv-e-shoḳhi-e-abrū-e-yār hai
āñkhoñ ko rakh ke taaq pe dekhā kare koī",mirza-ghalib
"arz-e-sarishk par hai fazā-e-zamāna tañg
sahrā kahāñ ki dāvat-e-dariyā kare koī",mirza-ghalib
"vo shoḳh apne husn pe maġhrūr hai 'asad'
dikhlā ke us ko aa.ina toḌā kare koī",mirza-ghalib
"jahāñ terā naqsh-e-qadam dekhte haiñ
ḳhayābāñ ḳhayābāñ iram dekhte haiñ",mirza-ghalib
"dil-āshuftagāñ ḳhāl-e-kunj-e-dahan ke
suvaidā meñ sair-e-adam dekhte haiñ",mirza-ghalib
"tire sarv-qāmat se ik qadd-e-ādam
qayāmat ke fitne ko kam dekhte haiñ",mirza-ghalib
"tamāshā ki ai mahv-e-ā.īna-dārī
tujhe kis tamannā se ham dekhte haiñ",mirza-ghalib
"surāġh-e-taf-e-nāla le dāġh-e-dil se
ki shab-rau kā naqsh-e-qadam dekhte haiñ",mirza-ghalib
"banā kar faqīroñ kā ham bhes 'ġhālib'
tamāshā-e-ahl-e-karam dekhte haiñ",mirza-ghalib
"kisū ko za-ḳhud rasta kam dekhte haiñ
ki aahū ko pāband-e-ram dekhte haiñ",mirza-ghalib
"ḳhat-e-laḳht-e-dil yak-qalam dekhte haiñ
mizha ko javāhar raqam dekhte haiñ",mirza-ghalib
"jarāhat-tohfa almās-armuġhāñ dāġh-e-jigar hadiya
mubārakbād 'asad' ġham-ḳhvār-e-jān-e-dardmand aayā",mirza-ghalib
"junūñ garm intizār o naala betābī kamand aayā
suvaidā tā ba-lab zanjīrī duud sipand aayā",mirza-ghalib
"mah aḳhtar fashāñ kī bahr istiqbāl āñkhoñ se
tamāshā kishvar ā.īna meñ ā.īna band aayā",mirza-ghalib
"taġhāful bad-gumānī balki merī saḳht jaanī se
nigāh be hijāb naaz ko biim gazand aayā",mirza-ghalib
"fazā ḳhanda gul tañg o zauq aish be pardā
farāġhat gaah āġhosh vidā.a dil pasand aayā",mirza-ghalib
"adam hai ḳhair ḳhvāh jalva ko zindān betābi
ḳhirām naaz barq ḳhirman sa.ī sipand aayā",mirza-ghalib
"jaur se baaz aa.e par baaz aa.eñ kyā
kahte haiñ ham tujh ko muñh dikhlā.eñ kyā",mirza-ghalib
"raat din gardish meñ haiñ saat āsmāñ
ho rahegā kuchh na kuchh ghabrā.eñ kyā",mirza-ghalib
"laag ho to us ko ham samjheñ lagāo
jab na ho kuchh bhī to dhokā khā.eñ kyā",mirza-ghalib
"ho liye kyuuñ nāma-bar ke saath saath
yā rab apne ḳhat ko ham pahuñchā.eñ kyā",mirza-ghalib
"mauj-e-ḳhūñ sar se guzar hī kyuuñ na jaa.e
āstān-e-yār se uTh jaa.eñ kyā",mirza-ghalib
"umr bhar dekhā kiyā marne kī raah
mar ga.e par dekhiye dikhlā.eñ kyā",mirza-ghalib
"pūchhte haiñ vo ki 'ġhālib' kaun hai
koī batlāo ki ham batlā.eñ kyā",mirza-ghalib
"jis bazm meñ tū naaz se guftār meñ aave
jaañ kālbad-e-sūrat-e-dīvār meñ aave",mirza-ghalib
"saa.e kī tarah saath phireñ sarv o sanobar
tū is qad-e-dilkash se jo gulzār meñ aave",mirza-ghalib
"tab nāz-e-girāñ mā.igi-e-ashk bajā hai
jab laḳht-e-jigar dīda-e-ḳhūñ-bār meñ aave",mirza-ghalib
"de mujh ko shikāyat kī ijāzat ki sitamgar
kuchh tujh ko mazā bhī mire āzār meñ aave",mirza-ghalib
"us chashm-e-fusūñ-gar kā agar paa.e ishāra
tuutī kī tarah ā.īna guftār meñ aave",mirza-ghalib
"kāñToñ kī zabāñ suukh ga.ī pyaas se yā rab
ik ābla-pā vādi-e-pur-ḳhār meñ aave",mirza-ghalib
"mar jā.ūñ na kyuuñ rashk se jab vo tan-e-nāzuk
āġhosh-e-ḳham-e-halqa-e-zunnār meñ aave",mirza-ghalib
"ġhārat-gari-e-nāmūsh na ho gar havas-e-zar
kyuuñ shāhid-e-gul baaġh se bāzār meñ aave",mirza-ghalib
"tab chāk-e-garebāñ kā mazā hai dil-e-nālāñ
jab ik nafas uljhā huā har taar meñ aave",mirza-ghalib
"ātish-kada hai siina mirā rāz-e-nihāñ se
ai vaa.e agar māriz-e-iz.hār meñ aave",mirza-ghalib
"ganjīna-e-ma.anī kā tilism us ko samajhiye
jo lafz ki 'ġhālib' mire ash.ār meñ aave",mirza-ghalib
"jis jā nasīm shānā-kash-e-zulf-e-yār hai
naafā dimāġh-e-āhu-e-dasht-e-tatār hai",mirza-ghalib
"kis kā surāġh jalva hai hairat ko ai ḳhudā
ā.īna farsh-e-shash-jahat-e-intizār hai",mirza-ghalib
"hai zarra zarra tañgi-e-jā se ġhubār-e-shauq
gar daam ye hai vus.at-e-sahrā shikār hai",mirza-ghalib
"dil mudda.ī o diida banā mudda.ā-alaih
nazzāre kā muqaddama phir rū-ba-kār hai",mirza-ghalib
"chhiḌke hai shabnam ā.īna-e-barg-e-gul par aab
ai andalīb vaqt-e-vadā-e-bahār hai",mirza-ghalib
"pach aa paḌī hai vāda-e-dil-dār kī mujhe
vo aa.e yā na aa.e pe yaañ intizār hai",mirza-ghalib
"be-parda sū-e-vādi-e-majnūñ guzar na kar
har zarra ke naqāb meñ dil be-qarār hai",mirza-ghalib
"ai andalīb yak kaf-e-ḳhas bahr-e-āshyāñ
tūfān-e-āmad āmad-e-fasl-e-bahār hai",mirza-ghalib
"dil mat gañvā ḳhabar na sahī sair hī sahī
ai be-dimāġh ā.īna timsāl-dār hai",mirza-ghalib
"ġhaflat kafīl-e-umr o 'asad' zāmin-e-nashāt
ai marg-e-nā-gahāñ tujhe kyā intizār hai",mirza-ghalib
"jis zaḳhm kī ho saktī ho tadbīr rafū kī
likh dījiyo yā rab use qismat meñ adū kī",mirza-ghalib
"achchhā hai sar-añgusht-e-hinā.ī kā tasavvur
dil meñ nazar aatī to hai ik buuñd lahū kī",mirza-ghalib
"kyuuñ Darte ho ushshāq kī be-hauslagī se
yaañ to koī suntā nahīñ fariyād kisū kī",mirza-ghalib
"dashne ne kabhī muñh na lagāyā ho jigar ko
ḳhanjar ne kabhī baat na pūchhī ho gulū kī",mirza-ghalib
"sad-haif vo nākām ki ik umr se 'ġhālib'
hasrat meñ rahe ek but-e-arbada-jū kī",mirza-ghalib
"go zindagi-e-zāhid-e-be-chāra abas hai
itnā hai ki rahtī to hai tadbīr vazū kī",mirza-ghalib
"jo na naqd-e-dāġh-e-dil kī kare shola pāsbānī
to fasurdagī nihāñ hai ba-kamīn-e-be-zabānī",mirza-ghalib
"mujhe us se kyā tavaqqo ba-zamāna-e-javānī
kabhī kūdkī meñ jis ne na sunī mirī kahānī",mirza-ghalib
"yuuñ hī dukh kisī ko denā nahīñ ḳhuub varna kahtā
ki mire adū ko yā rab mile merī zindagānī",mirza-ghalib
"junūñ kī dast-gīrī kis se ho gar ho na uryānī
garebāñ-chāk kā haq ho gayā hai merī gardan par",mirza-ghalib
"ba-rañg-e-kāġhaz-e-ātish-zada nairañg-e-betābī
hazār ā.īna dil bāñdhe hai bāl-e-yak-tapīdan par",mirza-ghalib
"falak se ham ko aish-e-rafta kā kyā kyā taqāzā hai
matā-e-burda ko samjhe hue haiñ qarz rahzan par",mirza-ghalib
"ham aur vo be-sabab rañj-āshnā dushman ki rakhtā hai
shuā-e-mehr se tohmat nigah kī chashm-e-rauzan par",mirza-ghalib
"fanā ko sauñp gar mushtāq hai apnī haqīqat kā
faroġh-e-tāla-e-ḳhāshāk hai mauqūf gulḳhan par",mirza-ghalib
"'asad' bismil hai kis andāz kā qātil se kahtā hai
ki mashq-e-nāz kar ḳhūn-e-do-ālam merī gardan par",mirza-ghalib
"fusūn-e-yak-dilī hai lazzat-e-bedād dushman par
ki vajd-e-barq juuñ parvāna bāl-afshāñ hai ḳhirman par",mirza-ghalib
"takalluf ḳhār-ḳhār-e-iltimās-e-be-qarārī hai
ki rishta bāñdhtā hai pairahan añgusht-e-sozan par",mirza-ghalib
"ye kyā vahshat hai ai dīvāne pesh-az-marg vāvailā
rakkhī be-jā binā-e-ḳhāna-e-zanjīr-e-shevan par",mirza-ghalib
"junūñ tohmat-kash-e-taskīñ na ho gar shādmānī kī
namak-pāsh-e-ḳharāsh-e-dil hai lazzat zindagānī kī",mirza-ghalib
"kashākash-hā-e-hastī se kare kyā sa.i-e-āzādī
huī zanjīr mauj-e-āb ko fursat ravānī kī",mirza-ghalib
"pas-az-murdan bhī dīvāna ziyārat-gāh-e-tiflāñ hai
sharār-e-sañg ne turbat pe merī gul-fishānī kī",mirza-ghalib
"juz qais aur koī na aayā ba-rū-e-kār
sahrā magar ba-tañgi-e-chashm-e-hasūd thā",mirza-ghalib
"āshuftagī ne naqsh-e-suvaidā kiyā durust
zāhir huā ki daaġh kā sarmāya duud thā",mirza-ghalib
"thā ḳhvāb meñ ḳhayāl ko tujh se muāmla
jab aañkh khul ga.ī na ziyāñ thā na suud thā",mirza-ghalib
"letā huuñ maktab-e-ġham-e-dil meñ sabaq hanūz
lekin yahī ki raft gayā aur buud thā",mirza-ghalib
"Dhāñpā kafan ne dāġh-e-uyūb-e-barahnagī
maiñ varna har libās meñ nañg-e-vajūd thā",mirza-ghalib
"teshe baġhair mar na sakā kohkan 'asad'
sargashta-e-ḳhumār-e-rusūm-o-quyūd thā",mirza-ghalib
"aalam jahāñ ba-arz-e-bisāt-e-vajūd thā
juuñ sub.h chāk-e-jeb mujhe tār-o-pūd thā",mirza-ghalib
"bāzī-ḳhur-e-fareb hai ahl-e-nazar kā zauq
hañgāma garm-e-hairat-e-būd-o-nabūd thā",mirza-ghalib
"aalam tilism-e-shahr-e-ḳhamoshī hai sar-basar
yā maiñ ġharīb-e-kishvar-e-guft-o-shunūd thā",mirza-ghalib
"tañgī rafīq-e-rah thī adam yā vajūd thā
merā safar ba-tāla-e-chashm-e-hasūd thā",mirza-ghalib
"tū yak-jahāñ qamāsh-e-havas jam.a kar ki maiñ
hairat-matā-e-ālam-e-nuqsān-o-sūd thā",mirza-ghalib
"gardish-muhīt-e-zulm rahā jis qadar falak
maiñ pā.emāl-e-ġhamza-e-chashm-e-kabūd thā",mirza-ghalib
"pūchhā thā garche yaar ne ahvāl-e-dil magar
kis ko dimāġh-e-minnat-e-guft-o-shunūd thā",mirza-ghalib
"ḳhur shabnam-āshnā na huā varna maiñ 'asad'
sar-tā-qadam guzārish-e-zauq-e-sujūd thā",mirza-ghalib
"kaabe meñ jā rahā to na do ta.ana kyā kaheñ
bhūlā huuñ haqq-e-sohbat-e-ahl-e-kunisht ko",mirza-ghalib
"taa.at meñ tā rahe na mai-o-añgbīñ kī laag
dozaḳh meñ Daal do koī le kar bahisht ko",mirza-ghalib
"huuñ munharif na kyuuñ rah-o-rasm-e-savāb se
TeḌhā lagā hai qat qalam-e-sarnavisht ko",mirza-ghalib
"'ġhālib' kuchh apnī sa.ī se lahnā nahīñ mujhe
ḳhirman jale agar na malaḳh khaa.e kisht ko",mirza-ghalib
"kār-gāh-e-hastī meñ laala dāġh-sāmāñ hai
barq-e-ḳhirman-e-rāhat ḳhūn-e-garm-e-dahqāñ hai",mirza-ghalib
"ġhuncha tā shaguftan-hā barg-e-āfiyat mālūm
bā-vajūd-e-dil-jam.ī ḳhvāb-e-gul pareshāñ hai",mirza-ghalib
"ham se rañj-e-betābī kis tarah uThāyā jaa.e
daaġh pusht-e-dast-e-ijz sho.ala ḳhas-ba-dandāñ hai",mirza-ghalib
"ishq ke taġhāful se harzah-gard hai aalam
rū-e-shash-jihat-āfāq pusht-e-chashm-e-zindāñ hai",mirza-ghalib
"kab vo suntā hai kahānī merī
aur phir vo bhī zabānī merī",mirza-ghalib
"ḳhalish-e-ġhamza-e-ḳhūñ-rez na pūchh
dekh ḳhūnāba-fishānī merī",mirza-ghalib
"kyā bayāñ kar ke mirā ro.eñge yaar
magar āshufta-bayānī merī",mirza-ghalib
"huuñ za-ḳhud rafta-e-baidā-e-ḳhayāl
bhuul jaanā hai nishānī merī",mirza-ghalib
"mutaqābil hai muqābil merā
ruk gayā dekh ravānī merī",mirza-ghalib
"qadr-e-sañg-e-sar-e-rah rakhtā huuñ
saḳht arzāñ hai girānī merī",mirza-ghalib
"gard-bād-e-rah-e-betābī huuñ
sarsar-e-shauq hai baanī merī",mirza-ghalib
"dahan us kā jo na mālūm huā
khul ga.ī hech madānī merī",mirza-ghalib
"kar diyā zo.af ne aajiz 'ġhālib'
nañg-e-pīrī hai javānī merī",mirza-ghalib
"kabhī nekī bhī us ke jī meñ gar aa jaa.e hai mujh se
jafā.eñ kar ke apnī yaad sharmā jaa.e hai mujh se",mirza-ghalib
"ḳhudāyā jazba-e-dil kī magar tāsīr ulTī hai
ki jitnā khīñchtā huuñ aur khiñchtā jaa.e hai mujh se",mirza-ghalib
"vo bad-ḳhū aur merī dāstān-e-ishq tūlānī
ibārat muḳhtasar qāsid bhī ghabrā jaa.e hai mujh se",mirza-ghalib
"udhar vo bad-gumānī hai idhar ye nā-tavānī hai
na pūchhā jaa.e hai us se na bolā jaa.e hai mujh se",mirza-ghalib
"sambhalne de mujhe ai nā-ummīdī kyā qayāmat hai
ki dāmān-e-ḳhayāl-e-yār chhūTā jaa.e hai mujh se",mirza-ghalib
"takalluf bartaraf nazzārgī meñ bhī sahī lekin
vo dekhā jaa.e kab ye zulm dekhā jaa.e hai mujh se",mirza-ghalib
"hue haiñ paañv hī pahle nabard-e-ishq meñ zaḳhmī
na bhāgā jaa.e hai mujh se na Thahrā jaa.e hai mujh se",mirza-ghalib
"qayāmat hai ki hove mudda.ī kā ham-safar 'ġhālib'
vo kāfir jo ḳhudā ko bhī na sauñpā jaa.e hai mujh se",mirza-ghalib
"kahte ho na deñge ham dil agar paḌā paayā
dil kahāñ ki gum kiije ham ne mudda.ā paayā",mirza-ghalib
"ishq se tabī.at ne ziist kā mazā paayā
dard kī davā paa.ī dard-e-be-davā paayā",mirza-ghalib
"dost-dār-e-dushman hai e'timād-e-dil ma.alūm
aah be-asar dekhī naala nā-rasā paayā",mirza-ghalib
"sādgī o purkārī be-ḳhudī o hushyārī
husn ko taġhāful meñ jur.at-āzmā paayā",mirza-ghalib
"ġhuncha phir lagā khilne aaj ham ne apnā dil
ḳhuuñ kiyā huā dekhā gum kiyā huā paayā",mirza-ghalib
"hāl-e-dil nahīñ ma.alūm lekin is qadar ya.anī
ham ne bār-hā DhūñDā tum ne bār-hā paayā",mirza-ghalib
"shor-e-pand-e-nāseh ne zaḳhm par namak chhiḌkā
aap se koī pūchhe tum ne kyā mazā paayā",mirza-ghalib
"hai kahāñ tamannā kā dūsrā qadam yā rab
ham ne dasht-e-imkāñ ko ek naqsh-e-pā paayā",mirza-ghalib
"be-dimāġh-e-ḳhajlat huuñ rashk-e-imtihāñ tā-kai
ek bekasī tujh ko ālam-āshnā paayā",mirza-ghalib
"ḳhāk-bāzi-e-ummīd kār-ḳhāna-e-tiflī
yaas ko do-ālam se lab-ba-ḳhanda vā paayā",mirza-ghalib
"kyuuñ na vahshat-e-ġhālib bāj-ḳhvāh-e-taskīñ ho
kushta-e-taġhāful ko ḳhasm-e-ḳhūñ-bahā paayā",mirza-ghalib
"fikr-e-nāla meñ goyā halqa huuñ ze-sar-tā-pā
uzv uzv juuñ zanjīr yak-dil-e-sadā paayā",mirza-ghalib
"shab nazāra-parvar thā ḳhvāb meñ ḳhayāl us kā
sub.h mauja-e-gul ko naqsh-e-boriyā paayā",mirza-ghalib
"jis qadar jigar ḳhuuñ ho kūcha dādan-e-gul hai
zaḳhm-e-teġh-e-qātil ko turfa dil-kushā paayā",mirza-ghalib
"hai makīñ kī pā-dārī nām-e-sāhib-e-ḳhāna
ham se tere kūche ne naqsh-e-mudda.ā paayā",mirza-ghalib
"ne 'asad' jafā-sā.il ne sitam junūñ-mā.il
tujh ko jis qadar DhūñDā ulfat-āzmā paayā",mirza-ghalib
"kahte to ho tum sab ki but-e-ġhāliyā-mū aa.e
yak martaba ghabrā ke kaho koī ki vo aa.e",mirza-ghalib
"huuñ kashmakash-e-naz.a meñ haañ jazb-e-mohabbat
kuchh kah na sakūñ par vo mire pūchhne ko aa.e",mirza-ghalib
"hai sā.iqa o sho.ala o sīmāb kā aalam
aanā hī samajh meñ mirī aatā nahīñ go aa.e",mirza-ghalib
"zāhir hai ki ghabrā ke na bhāgeñge nakīrain
haañ muñh se magar bāda-e-doshīnā kī bū aa.e",mirza-ghalib
"jallād se Darte haiñ na vaa.iz se jhagaḌte
ham samjhe hue haiñ use jis bhes meñ jo aa.e",mirza-ghalib
"haañ ahl-e-talab kaun sune tāna-e-nā-yāfat
dekhā ki vo miltā nahīñ apne hī ko kho aa.e",mirza-ghalib
"apnā nahīñ ye sheva ki ārām se baiTheñ
us dar pe nahīñ baar to ka.abe hī ko ho aa.e",mirza-ghalib
"kī ham-nafasoñ ne asar-e-giryā meñ taqrīr
achchhe rahe aap is se magar mujh ko Dubo aa.e",mirza-ghalib
"us anjuman-e-nāz kī kyā baat hai 'ġhālib'
ham bhī ga.e vaañ aur tirī taqdīr ko ro aa.e",mirza-ghalib
"kahūñ jo haal to kahte ho mudda.ā kahiye
tumhīñ kaho ki jo tum yuuñ kaho to kyā kahiye",mirza-ghalib
"na kahiyo ta.an se phir tum ki ham sitamgar haiñ
mujhe to ḳhū hai ki jo kuchh kaho bajā kahiye",mirza-ghalib
"vo neshtar sahī par dil meñ jab utar jaave
nigāh-e-nāz ko phir kyuuñ na āshnā kahiye",mirza-ghalib
"nahīñ zarīya-e-rāhat jarāhat-e-paikāñ
vo zaḳhm-e-teġh hai jis ko ki dil-kushā kahiye",mirza-ghalib
"jo mudda.ī bane us ke na mudda.ī baniye
jo nā-sazā kahe us ko na nā-sazā kahiye",mirza-ghalib
"kahīñ haqīqat-e-jāñ-kāhī-e-maraz likhiye
kahīñ musībat-e-nā-sāzī-e-davā kahiye",mirza-ghalib
"kabhī shikāyat-e-ranj-e-girāñ-nashīñ kiije
kabhī hikāyat-e-sabr-e-gurez-pā kahiye",mirza-ghalib
"rahe na jaan to qātil ko ḳhūñ-bahā diije
kaTe zabān to ḳhanjar ko marhabā kahiye",mirza-ghalib
"nahīñ nigār ko ulfat na ho nigār to hai
ravānī-e-ravish o mastī-e-adā kahiye",mirza-ghalib
"nahīñ bahār ko fursat na ho bahār to hai
tarāvat-e-chaman o ḳhūbī-e-havā kahiye",mirza-ghalib
"safīna jab ki kināre pe aa lagā 'ġhālib'
ḳhudā se kyā sitam-o-jaur-e-nā-ḳhudā kahiye",mirza-ghalib
"kal ke liye kar aaj na ḳhissat sharāb meñ
ye sū-e-zan hai sāqi-e-kausar ke baab meñ",mirza-ghalib
"haiñ aaj kyuuñ zalīl ki kal tak na thī pasand
gustāḳhi-e-farishta hamārī janāb meñ",mirza-ghalib
"jaañ kyuuñ nikalne lagtī hai tan se dam-e-samā
gar vo sadā samā.ī hai chañg o rabāb meñ",mirza-ghalib
"rau meñ hai raḳhsh-e-umr kahāñ dekhiye thame
ne haath baag par hai na pā hai rikāb meñ",mirza-ghalib
"utnā hī mujh ko apnī haqīqat se bod hai
jitnā ki vahm-e-ġhair se huuñ pech-o-tāb meñ",mirza-ghalib
"asl-e-shuhūd-o-shāhid-o-mash.hūd ek hai
hairāñ huuñ phir mushāhida hai kis hisāb meñ",mirza-ghalib
"hai mushtamil numūd-e-suvar par vajūd-e-bahar
yaañ kyā dharā hai qatra o mauj-o-habāb meñ",mirza-ghalib
"sharm ik adā-e-nāz hai apne hī se sahī
haiñ kitne be-hijāb ki haiñ yuuñ hijāb meñ",mirza-ghalib
"ārā.ish-e-jamāl se fāriġh nahīñ hunūz
pesh-e-nazar hai aa.ina daa.im naqāb meñ",mirza-ghalib
"hai ġhaib-e-ġhaib jis ko samajhte haiñ ham shuhūd
haiñ ḳhvāb meñ hunūz jo jaage haiñ ḳhvāb meñ",mirza-ghalib
"'ġhālib' nadīm-e-dost se aatī hai bū-e-dost
mashġhūl-e-haq huuñ bandagi-e-bū-turāb meñ",mirza-ghalib
"kare hai baada tire lab se kasb-e-rañg-e-faroġh
ḳhat-e-piyāla sarāsar nigāh-e-gul-chīñ hai",mirza-ghalib
"kabhī to is dil-e-shorīda kī bhī daad mile
ki ek umr se hasrat-parast-e-bālīñ hai",mirza-ghalib
"bajā hai gar na sune nāla-hā-e-bulbul-e-zār
ki gosh-e-gul nam-e-shabnam se pamba-āgīñ hai",mirza-ghalib
"'asad' hai naza.a meñ chal bevafā barā-e-ḳhudā
maqām-e-tark-e-hijāb o vidā-e-tamkīñ hai",mirza-ghalib
"ḳhamoshiyoñ meñ tamāshā adā nikaltī hai
nigāh dil se tire surma-sā nikaltī hai",mirza-ghalib
"fashār-e-tañgī-e-ḳhalvat se bantī hai shabnam
sabā jo ġhunche ke parde meñ jā nikaltī hai",mirza-ghalib
"na pūchh sīna-e-āshiq se āb-e-teġh-e-nigāh
ki zaḳhm-e-rauzan-e-dar se havā nikaltī hai",mirza-ghalib
"ba-rañg-e-shīsha huuñ yak-gosha-e-dil-e-ḳhālī
kabhī parī mirī ḳhalvat meñ aa nikaltī hai",mirza-ghalib
"ḳhatar hai rishta-e-ulfat rag-e-gardan na ho jaave
ġhurūr-e-dostī aafat hai tū dushman na ho jaave",mirza-ghalib
"samajh is fasl meñ kotāhi-e-nashv-o-numā 'ġhālib'
agar gul sarv ke qāmat pe pairāhan na ho jaave",mirza-ghalib
"kī vafā ham se to ġhair is ko jafā kahte haiñ
hotī aa.ī hai ki achchhoñ ko burā kahte haiñ",mirza-ghalib
"aaj ham apnī pareshāni-e-ḳhātir un se
kahne jaate to haiñ par dekhiye kyā kahte haiñ",mirza-ghalib
"agle vaqtoñ ke haiñ ye log inheñ kuchh na kaho
jo mai o naġhma ko andoh-rubā kahte haiñ",mirza-ghalib
"dil meñ aa jaa.e hai hotī hai jo fursat ġhash se
aur phir kaun se naale ko rasā kahte haiñ",mirza-ghalib
"hai par-e-sarhad-e-idrāk se apnā masjūd
qible ko ahl-e-nazar qibla-numā kahte haiñ",mirza-ghalib
"pā-e-afgār pe jab se tujhe rahm aayā hai
ḳhār-e-rah ko tire ham mehr-e-giyā kahte haiñ",mirza-ghalib
"ik sharar dil meñ hai us se koī ghabrā.egā kyā
aag matlūb hai ham ko jo havā kahte haiñ",mirza-ghalib
"dekhiye laatī hai us shoḳh kī naḳhvat kyā rañg
us kī har baat pe ham nām-e-ḳhudā kahte haiñ",mirza-ghalib
"'vahshat' o 'sheftā' ab marsiya kahveñ shāyad
mar gayā 'ġhālib'-e-āshufta-navā kahte haiñ",mirza-ghalib
"kisī ko de ke dil koī navā-sañj-e-fuġhāñ kyuuñ ho
na ho jab dil hī siine meñ to phir muñh meñ zabāñ kyuuñ ho",mirza-ghalib
"vo apnī ḳhū na chhoḌeñge ham apnī vaz.a kyuuñ chhoḌeñ
subuk-sar ban ke kyā pūchheñ ki ham se sargirāñ kyuuñ ho",mirza-ghalib
"kiyā ġham-ḳhvār ne rusvā lage aag is mohabbat ko
na laave taab jo ġham kī vo merā rāz-dāñ kyuuñ ho",mirza-ghalib
"vafā kaisī kahāñ kā ishq jab sar phoḌnā Thahrā
to phir ai sañg-dil terā hī sañg-e-āstāñ kyuuñ ho",mirza-ghalib
"qafas meñ mujh se rūdād-e-chaman kahte na Dar hamdam
girī hai jis pe kal bijlī vo merā āshiyāñ kyuuñ ho",mirza-ghalib
"ye kah sakte ho ham dil meñ nahīñ haiñ par ye batlāo
ki jab dil meñ tumhīñ tum ho to āñkhoñ se nihāñ kyuuñ ho",mirza-ghalib
"ġhalat hai jazb-e-dil kā shikva dekho jurm kis kā hai
na khīñcho gar tum apne ko kashākash darmiyāñ kyuuñ ho",mirza-ghalib
"ye fitna aadmī kī ḳhāna-vīrānī ko kyā kam hai
hue tum dost jis ke dushman us kā āsmāñ kyuuñ ho",mirza-ghalib
"yahī hai āzmānā to satānā kis ko kahte haiñ
adū ke ho liye jab tum to merā imtihāñ kyuuñ ho",mirza-ghalib
"kahā tum ne ki kyuuñ ho ġhair ke milne meñ rusvā.ī
bajā kahte ho sach kahte ho phir kahiyo ki haañ kyuuñ ho",mirza-ghalib
"nikālā chāhtā hai kaam kyā ta.anoñ se tū 'ġhālib'
tire be-mehr kahne se vo tujh par mehrbāñ kyuuñ ho",mirza-ghalib
"koh ke hoñ bār-e-ḳhātir gar sadā ho jā.iye
be-takalluf ai sharār-e-jasta kyā ho jā.iye",mirza-ghalib
"baiza-āsā nañg-e-bāl-o-par hai ye kunj-e-qafas
az-sar-e-nau zindagī ho gar rihā ho jā.iye",mirza-ghalib
"vus.at-e-mashrab niyāz-e-kulfat-e-vahshat 'asad'
yak-bayābāñ sāya-e-bāl-e-humā ho jā.iye",mirza-ghalib
"koī din gar zindagānī aur hai
apne jī meñ ham ne Thānī aur hai",mirza-ghalib
"ātish-e-dozaḳh meñ ye garmī kahāñ
soz-e-ġham-hā-e-nihānī aur hai",mirza-ghalib
"bār-hā dekhī haiñ un kī ranjisheñ
par kuchh ab ke sargirānī aur hai",mirza-ghalib
"de ke ḳhat muñh dekhtā hai nāma-bar
kuchh to paiġhām-e-zabānī aur hai",mirza-ghalib
"qāta-e-emār hai aksar nujūm
vo balā-e-āsmānī aur hai",mirza-ghalib
"ho chukīñ 'ġhālib' balā.eñ sab tamām
ek marg-e-nā-gahānī aur hai",mirza-ghalib
"koī ummīd bar nahīñ aatī
koī sūrat nazar nahīñ aatī",mirza-ghalib
"maut kā ek din muayyan hai
niind kyuuñ raat bhar nahīñ aatī",mirza-ghalib
"aage aatī thī hāl-e-dil pe hañsī
ab kisī baat par nahīñ aatī",mirza-ghalib
"jāntā huuñ savāb-e-tā.at-o-zohd
par tabī.at idhar nahīñ aatī",mirza-ghalib
"hai kuchh aisī hī baat jo chup huuñ
varna kyā baat kar nahīñ aatī",mirza-ghalib
"kyuuñ na chīḳhūñ ki yaad karte haiñ
merī āvāz gar nahīñ aatī",mirza-ghalib
"dāġh-e-dil gar nazar nahīñ aatā
bū bhī ai chārāgar nahīñ aatī",mirza-ghalib
"ham vahāñ haiñ jahāñ se ham ko bhī
kuchh hamārī ḳhabar nahīñ aatī",mirza-ghalib
"marte haiñ aarzū meñ marne kī
maut aatī hai par nahīñ aatī",mirza-ghalib
"kaaba kis muñh se jāoge 'ġhālib'
sharm tum ko magar nahīñ aatī",mirza-ghalib
"kyā tañg ham sitam-zadagāñ kā jahān hai
jis meñ ki ek baiza-e-mor āsmān hai",mirza-ghalib
"hai kā.enāt ko harakat tere zauq se
partav se āftāb ke zarre meñ jaan hai",mirza-ghalib
"hālāñki hai ye sīli-e-ḳhārā se laala rañg
ġhāfil ko mere shīshe pe mai kā gumān hai",mirza-ghalib
"kī us ne garm sīna-e-ahl-e-havas meñ jā
aave na kyuuñ pasand ki ThanDā makān hai",mirza-ghalib
"kyā ḳhuub tum ne ġhair ko bosa nahīñ diyā
bas chup raho hamāre bhī muñh meñ zabān hai",mirza-ghalib
"baiThā hai jo ki sāya-e-dīvār-e-yār meñ
farmāñ-ravā-e-kishvar-e-hindūstān hai",mirza-ghalib
"hastī kā e'tibār bhī ġham ne miTā diyā
kis se kahūñ ki daaġh jigar kā nishān hai",mirza-ghalib
"hai baare e'timād-e-vafā-dārī is qadar
'ġhālib' ham is meñ ḳhush haiñ ki nā-mehrbān hai",mirza-ghalib
"dehlī ke rahne vaalo 'asad' ko satāo mat
be-chāra chand roz kā yaañ mehmān hai",mirza-ghalib
"kyuuñ jal gayā na tāb-e-ruḳh-e-yār dekh kar
jaltā huuñ apnī tāqat-e-dīdār dekh kar",mirza-ghalib
"ātish-parast kahte haiñ ahl-e-jahāñ mujhe
sargarm-e-nāla-hā-e-sharar-bār dekh kar",mirza-ghalib
"kyā ābrū-e-ishq jahāñ aam ho jafā
ruktā huuñ tum ko be-sabab āzār dekh kar",mirza-ghalib
"aatā hai mere qatl ko par josh-e-rashk se
martā huuñ us ke haath meñ talvār dekh kar",mirza-ghalib
"sābit huā hai gardan-e-mīnā pe ḳhūn-e-ḳhalq
larze hai mauj-e-mai tirī raftār dekh kar",mirza-ghalib
"vā-hasratā ki yaar ne khīñchā sitam se haath
ham ko harīs-e-lazzat-e-āzār dekh kar",mirza-ghalib
"bik jaate haiñ ham aap matā-e-suḳhan ke saath
lekin ayār-e-taba.a-e-ḳharīdār dekh kar",mirza-ghalib
"zunnār bāñdh sub.ha-e-sad-dāna toḌ Daal
rah-rau chale hai raah ko hamvār dekh kar",mirza-ghalib
"in ābloñ se paañv ke ghabrā gayā thā maiñ
jī ḳhush huā hai raah ko pur-ḳhār dekh kar",mirza-ghalib
"kyā bad-gumāñ hai mujh se ki ā.īne meñ mire
tuutī kā aks samjhe hai zañgār dekh kar",mirza-ghalib
"girnī thī ham pe barq-e-tajallī na tuur par
dete haiñ baada zarf-e-qadah-ḳhvār dekh kar",mirza-ghalib
"sar phoḌnā vo 'ġhālib'-e-shorīda haal kā
yaad aa gayā mujhe tirī dīvār dekh kar",mirza-ghalib
"kyuuñ na ho chashm-e-butāñ mahv-e-taġhāful kyuuñ na ho
ya.anī us bīmār ko nazzāre se parhez hai",mirza-ghalib
"marte marte dekhne kī aarzū rah jā.egī
vaa.e nākāmī ki us kāfir kā ḳhanjar tez hai",mirza-ghalib
"āriz-e-gul dekh rū-e-yār yaad aayā 'asad'
joshish-e-fasl-e-bahārī ishtiyāq-añgez hai",mirza-ghalib
"kyūñkar us but se rakhūñ jaan aziiz
kyā nahīñ hai mujhe īmān aziiz",mirza-ghalib
"dil se niklā pe na niklā dil se
hai tire tiir kā paikān aziiz",mirza-ghalib
"taab laa.e hī banegī 'ġhālib'
vāqi.a saḳht hai aur jaan aziiz",mirza-ghalib
"lāġhar itnā huuñ ki gar tū bazm meñ jā de mujhe
merā zimma dekh kar gar koī batlā de mujhe",mirza-ghalib
"kyā ta.ajjub hai jo us ko dekh kar aa jaa.e rahm
vaañ talak koī kisī hiile se pahuñchā de mujhe",mirza-ghalib
"muñh na dikhlāve na dikhlā par ba-andāz-e-itāb
khol kar parda zarā āñkheñ hī dikhlā de mujhe",mirza-ghalib
"yaañ talak merī giraftārī se vo ḳhush hai ki maiñ
zulf gar ban jā.ūñ to shāne meñ uljhā de mujhe",mirza-ghalib
"lāzim thā ki dekho mirā rastā koī din aur
tanhā ga.e kyuuñ ab raho tanhā koī din aur",mirza-ghalib
"miT jā.egā sar gar tirā patthar na ghisegā
huuñ dar pe tire nāsiya-farsā koī din aur",mirza-ghalib
"aa.e ho kal aur aaj hī kahte ho ki jā.ūñ
maanā ki hamesha nahīñ achchhā koī din aur",mirza-ghalib
"jaate hue kahte ho qayāmat ko mileñge
kyā ḳhuub qayāmat kā hai goyā koī din aur",mirza-ghalib
"haañ ai falak-e-pīr javāñ thā abhī aarif
kyā terā bigaḌtā jo na martā koī din aur",mirza-ghalib
"tum māh-e-shab-e-chār-dahum the mire ghar ke
phir kyuuñ na rahā ghar kā vo naqshā koī din aur",mirza-ghalib
"tum kaun se the aise khare dād-o-sitad ke
kartā malak-ul-maut taqāzā koī din aur",mirza-ghalib
"mujh se tumheñ nafrat sahī nayyar se laḌā.ī
bachchoñ kā bhī dekhā na tamāshā koī din aur",mirza-ghalib
"guzrī na ba-har-hāl ye muddat ḳhush o nā-ḳhush
karnā thā javāñ-marg guzārā koī din aur",mirza-ghalib
"nādāñ ho jo kahte ho ki kyuuñ jiite haiñ 'ġhālib'
qismat meñ hai marne kī tamannā koī din aur",mirza-ghalib
"lab-e-īsā kī jumbish kartī hai gahvāra-jumbānī
qayāmat kushta-e-la.al-e-butāñ kā ḳhvāb-e-sañgīñ hai",mirza-ghalib
"bayābān-e-fanā hai bād-e-sahrā-e-talab 'ġhālib'
pasīna tausan-e-himmat to sail-e-ḳhāna-e-zīñ hai",mirza-ghalib
"lab-e-ḳhushk dar-tishnagī-murdagāñ kā
ziyārat-kada huuñ dil-āzurdagāñ kā",mirza-ghalib
"hama nā-umīdī hama bad-gumānī
maiñ dil huuñ fareb-e-vafā-ḳhurdagāñ kā",mirza-ghalib
"shaguftan kamīñ-gāh-e-taqrīb-jūī
tasavvur huuñ be-mojib āzurdagāñ kā",mirza-ghalib
"ġharīb-e-sitam-dīdah-e-bāz-gashtan
suḳhan huuñ suḳhan bar lab-āvurdagāñ kā",mirza-ghalib
"sarāpā yak-ā.īña-dār-e-shikastan
irāda huuñ yak-ālam-afsurdagāñ kā",mirza-ghalib
"ba-sūrat takalluf ba-ma.anī ta.assuf
'asad' maiñ tabassum huuñ pazhmurdagāñ kā",mirza-ghalib
"laraztā hai mirā dil zahmat-e-mehr-e-daraḳhshāñ par
maiñ huuñ vo qatra-e-shabnam ki ho ḳhār-e-bayābāñ par",mirza-ghalib
"na chhoḌī hazrat-e-yūsuf ne yaañ bhī ḳhāna-ārā.ī
safedī dīda-e-yāqūb kī phirtī hai zindāñ par",mirza-ghalib
"fanā tālīm-e-dars-e-be-ḳhudī huuñ us zamāne se
ki majnūñ laam alif likhtā thā dīvār-e-dabistāñ par",mirza-ghalib
"farāġhat kis qadar rahtī mujhe tashvīsh-e-marham se
baham gar sulh karte pāra-hā-e-dil namak-dāñ par",mirza-ghalib
"nahīñ iqlīm-e-ulfat meñ koī tūmār-e-nāz aisā
ki pusht-e-chashm se jis kī na hove mohr unvāñ par",mirza-ghalib
"mujhe ab dekh kar abr-e-shafaq-ālūda yaad aayā
ki furqat meñ tirī ātish barastī thī gulistāñ par",mirza-ghalib
"ba-juz parvāz-e-shauq-e-nāz kyā baaqī rahā hogā
qayāmat ik havā-e-tund hai ḳhāk-e-shahīdāñ par",mirza-ghalib
"na laḌ nāseh se 'ġhālib' kyā huā gar us ne shiddat kī
hamārā bhī to āḳhir zor chaltā hai garebāñ par",mirza-ghalib
"dil-e-ḳhūnīñ-jigar be-sabr-o-faiz-e-ishq-e-mustaġhnī
ilāhī yak qayāmat ḳhāvar aa TuuTe badaḳhshāñ par",mirza-ghalib
"'asad' ai be-tahammul arbada be-jā hai nāseh se
ki āḳhir be-kasoñ kā zor chaltā hai garebāñ par",mirza-ghalib
"latāfat be-kasāfat jalva paidā kar nahīñ saktī
chaman zañgār hai ā.īna-e-bād-e-bahārī kā",mirza-ghalib
"harīf-e-joshish-e-dariyā nahīñ ḳhuddārī-e-sāhil
jahāñ saaqī ho tū bātil hai da.avā hoshiyārī kā",mirza-ghalib
"bahār-e-rañg-e-ḳhūn-e-gul hai sāmāñ ashk-bārī kā
junūn-e-barq nashtar hai rag-e-abr-e-bahārī kā",mirza-ghalib
"barā-e-hall-e-mushkil huuñ zi-pā uftāda-e-hasrat
bañdhā hai uqda-e-ḳhātir se paimāñ ḳhāksārī kā",mirza-ghalib
"ba-vaqt-e-sar-nigūnī hai tasavvur intizāristāñ
nigah ko ābloñ se shaġhl hai aḳhtar-shumārī kā",mirza-ghalib
"'asad' sāġhar-kash-e-taslīm ho gardish se gardūñ kī
ki nañg-e-fahm-e-mastāñ hai gila bad-rozg-ārī kā",mirza-ghalib
"lo ham marīz-e-ishq ke bīmār-dār haiñ
achchhā agar na ho to masīhā kā kyā ilaaj",mirza-ghalib
"luuñ vaam baḳht-e-ḳhufta se yak-ḳhvāb-e-ḳhush vale
'ġhālib' ye ḳhauf hai ki kahāñ se adā karūñ",mirza-ghalib
"ḳhush vahshate ki arz-e-junūn-e-fanā karūñ
juuñ gard-e-rāh jāma-e-hastī qabā karūñ",mirza-ghalib
"aa ai bahār-e-nāz ki tere ḳhirām se
dastār gird-e-shāḳh-e-gul-e-naqsh-e-pā karūñ",mirza-ghalib
"ḳhush uftādgī ki ba-sahrā-e-intizār
juuñ jaada gard-e-rah se nigah surma-sā karūñ",mirza-ghalib
"sabr aur ye adā ki dil aave asīr-e-chāk
dard aur ye kamīñ ki rah-e-nāla vā karūñ",mirza-ghalib
"vo be-dimāġh-e-minnat-e-iqbāl huuñ ki maiñ
vahshat ba-dāġh-e-sāya-e-bāl-e-humā karūñ",mirza-ghalib
"vo iltimās-e-lazzat-e-be-dād huuñ ki maiñ
teġh-e-sitam ko pusht-e-ḳham-e-iltijā karūñ",mirza-ghalib
"vo rāz-e-nāla huuñ ki ba-sharh-e-nigāh-e-ajz
afshāñ ġhubār-e-surma se fard-e-sadā karūñ",mirza-ghalib
"māna-e-dasht-navardī koī tadbīr nahīñ
ek chakkar hai mire paañv meñ zanjīr nahīñ",mirza-ghalib
"shauq us dasht meñ dauḌāye hai mujh ko ki jahāñ
jaada ġhair az nigah-e-dīda-e-tasvīr nahīñ",mirza-ghalib
"hasrat-e-lazzat-e-āzār rahī jaatī hai
jāda-e-rāh-e-vafā juz dam-e-shamshīr nahīñ",mirza-ghalib
"rañj-e-naumīdi-e-jāved gavārā rahiyo
ḳhush huuñ gar nāla-zabūnī kash-e-tāsīr nahīñ",mirza-ghalib
"sar khujātā hai jahāñ zaḳhm-e-sar achchhā ho jaa.e
lazzat-e-sañg ba-andāza-e-taqrīr nahīñ",mirza-ghalib
"jab karam ruḳhsat-e-bebākī-o-gustāḳhī de
koī taqsīr ba-juz ḳhajlat-e-taqsīr nahīñ",mirza-ghalib
"'ġhālib' apnā ye aqīda hai ba-qaul-e-'nāsiḳh'
aap be-bahra hai jo mo'taqid-e-'mīr' nahīñ",mirza-ghalib
"'mīr' ke sher kā ahvāl kahūñ kyā 'ġhālib'
jis kā dīvān kam-az-gulshan-e-kashmīr nahīñ",mirza-ghalib
"ā.īna daam ko parde meñ chhupātā hai abas
ki parī-zād-e-nazar qābil-e-tasḳhīr nahīñ",mirza-ghalib
"misl-e-gul zaḳhm hai merā bhī sināñ se tavvām
terā tarkash hī kuchh ābistanī-e-tīr nahīñ",mirza-ghalib
"mahram nahīñ hai tū hī navā-hā-e-rāz kā
yaañ varna jo hijāb hai parda hai saaz kā",mirza-ghalib
"rañg-e-shikasta sub.h-e-bahār-e-nazāra hai
ye vaqt hai shaguftan-e-gul-hā-e-nāz kā",mirza-ghalib
"tū aur sū-e-ġhair nazar-hā-e-tez tez
maiñ aur dukh tirī mizha-hā-e-darāz kā",mirza-ghalib
"sarfa hai zabt-e-āh meñ merā vagarna meñ
to.ama huuñ ek hī nafas-e-jāñ-gudāz kā",mirza-ghalib
"haiñ bas-ki josh-e-bāda se shīshe uchhal rahe
har gosha-e-bisāt hai sar shīsha-bāz kā",mirza-ghalib
"kāvish kā dil kare hai taqāzā ki hai hunūz
nāḳhun pe qarz is girah-e-nīm-bāz kā",mirza-ghalib
"tārāj-e-kāvish-e-ġham-e-hijrāñ huā 'asad'
siina ki thā dafīna gohar-hā-e-rāz kā",mirza-ghalib
"maiñ aur bazm-e-mai se yuuñ tishna-kām aa.uuñ
gar maiñ ne kī thī tauba saaqī ko kyā huā thā",mirza-ghalib
"hai ek tiir jis meñ donoñ chhide paḌe haiñ
vo din ga.e ki apnā dil se jigar judā thā",mirza-ghalib
"darmāndagī meñ 'ġhālib' kuchh ban paḌe to jānūñ
jab rishta be-girah thā nāḳhun girah-kushā thā",mirza-ghalib
"maiñ unheñ chheḌūñ aur kuchh na kaheñ
chal nikalte jo mai piye hote",mirza-ghalib
"qahr ho yā balā ho jo kuchh ho
kaash ke tum mire liye hote",mirza-ghalib
"merī qismat meñ ġham gar itnā thā
dil bhī yā-rab ka.ī diye hote",mirza-ghalib
"aa hī jaatā vo raah par 'ġhālib'
koī din aur bhī jiye hote",mirza-ghalib
"manzūr thī ye shakl tajallī ko nuur kī
qismat khulī tire qad-o-ruḳh se zuhūr kī",mirza-ghalib
"ik ḳhūñ-chakāñ kafan meñ karoḌoñ banāo haiñ
paḌtī hai aañkh tere shahīdoñ pe huur kī",mirza-ghalib
"vaa.iz na tum piyo na kisī ko pilā sako
kyā baat hai tumhārī sharāb-e-tahūr kī",mirza-ghalib
"laḌtā hai mujh se hashr meñ qātil ki kyuuñ uThā
goyā abhī sunī nahīñ āvāz suur kī",mirza-ghalib
"aamad bahār kī hai jo bulbul hai naġhma-sañj
uḌtī sī ik ḳhabar hai zabānī tuyūr kī",mirza-ghalib
"go vaañ nahīñ pa vaañ ke nikāle hue to haiñ
ka.abe se in butoñ ko bhī nisbat hai duur kī",mirza-ghalib
"kyā farz hai ki sab ko mile ek sā javāb
aao na ham bhī sair kareñ koh-e-tūr kī",mirza-ghalib
"garmī sahī kalām meñ lekin na is qadar
kī jis se baat us ne shikāyat zarūr kī",mirza-ghalib
"'ġhālib' gar is safar meñ mujhe saath le chaleñ
haj kā savāb nazr karūñgā huzūr kī",mirza-ghalib
"masjid ke zer-e-sāya ḳharābāt chāhiye
bhauñ paas aañkh qibla-e-hājāt chāhiye",mirza-ghalib
"āshiq hue haiñ aap bhī ek aur shaḳhs par
āḳhir sitam kī kuchh to mukāfāt chāhiye",mirza-ghalib
"de daad ai falak dil-e-hasrat-parast kī
haañ kuchh na kuchh talāfī-e-māfāt chāhiye",mirza-ghalib
"sīkhe haiñ mah-ruḳhoñ ke liye ham musavvarī
taqrīb kuchh to bahr-e-mulāqāt chāhiye",mirza-ghalib
"mai se ġharaz nashāt hai kis rū-siyāh ko
ik-gūna be-ḳhudī mujhe din raat chāhiye",mirza-ghalib
"nashv-o-numā hai asl se 'ġhālib' furūa ko
ḳhāmoshī hī se nikle hai jo baat chāhiye",mirza-ghalib
"hai rañg-e-lāla-o-gul-o-nasrīñ judā judā
har rañg meñ bahār kā isbāt chāhiye",mirza-ghalib
"sar pā-e-ḳhum pe chāhiye hañgām-e-be-ḳhudī
rū sū-e-qibla vaqt-e-munājāt chāhiye",mirza-ghalib
"ya.anī ba-hasb-e-gardish-e-paimāna-e-sifāt
aarif hamesha mast-e-mai-e-zāt chāhiye",mirza-ghalib
"mastī ba-zauq-e-ġhaflat-e-sāqī halāk hai
mauj-e-sharāb yak-mizha-e-ḳhvāb-nāk hai",mirza-ghalib
"juz zaḳhm-e-teġh-e-nāz nahīñ dil meñ aarzū
jeb-e-ḳhayāl bhī tire hāthoñ se chaak hai",mirza-ghalib
"josh-e-junūñ se kuchh nazar aatā nahīñ 'asad'
sahrā hamārī aañkh meñ yak-musht-e-ḳhāk hai",mirza-ghalib
"mat mardumak-e-dīda meñ samjho ye nigāheñ
haiñ jam.a suvaidā-e-dil-e-chashm meñ aaheñ",mirza-ghalib
"kis dil pe hai azm-e-saf-e-mizhgān-e-ḳhud-ārā
ā.īne ke pāyāb se utrī haiñ sipāheñ",mirza-ghalib
"dair-o-haram ā.īna-e-takrār-e-tamannā
vāmāñdagī-e-shauq tarāshe hai panāheñ",mirza-ghalib
"juuñ mardumak-e-chashm se hoñ jam.a nigāheñ
ḳhvābīda ba-hairat-kada-e-dāġh haiñ aaheñ",mirza-ghalib
"phir halqa-e-kākul meñ paḌīñ diid kī rāheñ
juuñ duud farāham huiiñ rauzan meñ nigāheñ",mirza-ghalib
"paayā sar-e-har-zarra jigar-gosha-e-vahshat
haiñ daaġh se ma.amūr shaqā.iq kī kulāheñ",mirza-ghalib
"ye matl.a 'asad' jauhar-e-afsūn-e-suḳhan ho
gar arz-e-tapāk-e-jigar-e-soḳhta chāheñ",mirza-ghalib
"hairat-kash-e-yak-jalva-e-ma.anī haiñ nigāheñ
khīñchūñ huuñ suvaidā-e-dil-e-chashm se aa.heñ",mirza-ghalib
"maze jahān ke apnī nazar meñ ḳhaak nahīñ
sivā.e ḳhūn-e-jigar so jigar meñ ḳhaak nahīñ",mirza-ghalib
"magar ġhubār hue par havā uḌā le jaa.e
vagarna taab o tavāñ bāl-o-par meñ ḳhaak nahīñ",mirza-ghalib
"ye kis bahīsht-shamā.il kī aamad aamad hai
ki ġhair-e-jalva-e-gul rahguzar meñ ḳhaak nahīñ",mirza-ghalib
"bhalā use na sahī kuchh mujhī ko rahm aatā
asar mire nafas-e-be-asar meñ ḳhaak nahīñ",mirza-ghalib
"ḳhayāl-e-jalva-e-gul se ḳharāb haiñ mai-kash
sharāb-ḳhāne ke dīvār-o-dar meñ ḳhaak nahīñ",mirza-ghalib
"huā huuñ ishq kī ġhārat-garī se sharminda
sivā.e hasrat-e-tāmīr ghar meñ ḳhaak nahīñ",mirza-ghalib
"hamāre sher haiñ ab sirf dil-lagī ke 'asad'
khulā ki fā.eda arz-e-hunar meñ ḳhaak nahīñ",mirza-ghalib
"mehrbāñ ho ke bulā lo mujhe chāho jis vaqt
maiñ gayā vaqt nahīñ huuñ ki phir aa bhī na sakūñ",mirza-ghalib
"zo.af meñ tāna-e-aġhyār kā shikva kyā hai
baat kuchh sar to nahīñ hai ki uThā bhī na sakūñ",mirza-ghalib
"zahr miltā hī nahīñ mujh ko sitamgar varna
kyā qasam hai tire milne kī ki khā bhī na sakūñ",mirza-ghalib
"is qadar zabt kahāñ hai kabhī aa bhī na sakūñ
sitam itnā to na kiije ki uThā bhī na sakūñ",mirza-ghalib
"lag ga.ī aag agar ghar ko to andesha kyā
sho.ala-e-dil to nahīñ hai ki bujhā bhī na sakūñ",mirza-ghalib
"tum na aaoge to marne kī haiñ sau tadbīreñ
maut kuchh tum to nahīñ ho ki bulā bhī na sakūñ",mirza-ghalib
"hañs ke bulvā.iye miT jā.egā sab dil kā gila
kyā tasavvur hai tumhārā ki miTā bhī na sakūñ",mirza-ghalib
"miltī hai ḳhū-e-yār se naar iltihāb meñ
kāfir huuñ gar na miltī ho rāhat azaab meñ",mirza-ghalib
"kab se huuñ kyā batā.ūñ jahān-e-ḳharāb meñ
shab-hā-e-hijr ko bhī rakhūñ gar hisāb meñ",mirza-ghalib
"tā phir na intizār meñ niiñd aa.e umr bhar
aane kā ahd kar ga.e aa.e jo ḳhvāb meñ",mirza-ghalib
"qāsid ke aate aate ḳhat ik aur likh rakhūñ
maiñ jāntā huuñ jo vo likheñge javāb meñ",mirza-ghalib
"mujh tak kab un kī bazm meñ aatā thā daur-e-jām
saaqī ne kuchh milā na diyā ho sharāb meñ",mirza-ghalib
"jo munkir-e-vafā ho fareb us pe kyā chale
kyuuñ bad-gumāñ huuñ dost se dushman ke baab meñ",mirza-ghalib
"maiñ muztarib huuñ vasl meñ ḳhauf-e-raqīb se
Daalā hai tum ko vahm ne kis pech-o-tāb meñ",mirza-ghalib
"maiñ aur hazz-e-vasl ḳhudā-sāz baat hai
jaañ nazr denī bhuul gayā iztirāb meñ",mirza-ghalib
"hai tevrī chaḌhī huī andar naqāb ke
hai ik shikan paḌī huī tarf-e-naqāb meñ",mirza-ghalib
"lākhoñ lagāo ek churānā nigāh kā
lākhoñ banāv ek bigaḌnā itaab meñ",mirza-ghalib
"vo naala dil meñ ḳhas ke barābar jagah na paa.e
jis naala se shigāf paḌe āftāb meñ",mirza-ghalib
"vo sehr mudd.ā-talabī meñ na kaam aa.e
jis sehr se safīna ravāñ ho sarāb meñ",mirza-ghalib
"'ġhālib' chhuTī sharāb par ab bhī kabhī kabhī
piitā huuñ roz-e-abr o shab-e-māhtāb meñ",mirza-ghalib
"mirī hastī fazā-e-hairat ābād-e-tamannā hai
jise kahte haiñ naala vo usī aalam kā anqā hai",mirza-ghalib
"ḳhizāñ kyā fasl-e-gul kahte haiñ kis ko koī mausam ho
vahī ham haiñ qafas hai aur mātam bāl-o-par kā hai",mirza-ghalib
"vafā-e-dilbarāñ hai ittifāqī varna ai hamdam
asar fariyād-e-dil-hā-e-hazīñ kā kis ne dekhā hai",mirza-ghalib
"na laa.ī shoḳhi-e-andesha tāb-e-rañj-e-naumīdī
kaf-e-afsos milnā ahd-e-tajdīd-e-tamannā hai",mirza-ghalib
"na sove ābloñ meñ gar sirishk-e-dīda-e-nam se
ba-jaulāñ-gāh-e-naumīdī nigāh-e-ājizāñ pā hai",mirza-ghalib
"ba-saḳhtī-hā-e-qaid-e-zindagī mālūm āzādī
sharar bhī said-e-dām-e-rishta-e-rag-hā-e-ḳhārā hai",mirza-ghalib
"taġhāful-mashrabī se nā-tamāmī bas-ki paidā hai
nigāh-e-nāz chashm-e-yār meñ zunnār-e-mīnā hai",mirza-ghalib
"tasarruf vahshiyoñ meñ hai tasavvur-hā-e-majnūñ kā
savād-e-chashm-e-āhū aks-e-ḳhāl-e-rū-e-lailā hai",mirza-ghalib
"mohabbat tarz-e-paivand-e-nihāl-e-dostī jaane
davīdan resha saañ muft-e-rag-e-ḳhvāb-e-zuleḳhā hai",mirza-ghalib
"kiyā yak-sar gudāz-e-dil niyāz-e-joshish-e-hasrat
suvaidā nusḳha-e-tah-bandi-e-dāġh-e-tamannā hai",mirza-ghalib
"hujūm-e-rezish-e-ḳhūñ ke sabab rañg uḌ nahīñ saktā
hinā-e-panja-e-saiyyād murġh-e-rishta bar-pā hai",mirza-ghalib
"asar soz-e-mohabbat kā qayāmat be-muhābā hai
ki rag se sañg meñ tuḳhm-e-sharar kā resha paidā hai",mirza-ghalib
"nihāñ hai gauhar-e-maqsūd jeb-e-ḳhud-shanāsī meñ
ki yaañ ġhavvās hai timsāl aur ā.īna dariyā hai",mirza-ghalib
"azīzo zikr-e-vasl-e-ġhair se mujh ko na bahlāo
ki yaañ afsūn-e-ḳhvāb afsāna-e-ḳhvāb-e-zulaiḳhā hai",mirza-ghalib
"tasavvur bahr-e-taskīn-e-tapīdan-hā-e-tifl-e-dil
ba-bāġh-e-rañg-hā-e-rafta gul-chīn-e-tamāshā hai",mirza-ghalib
"ba-sa.i-e-ġhair hai qat-e-libās-e-ḳhāna-vīrānī
ki nāz-e-jāda-e-rah rishta-e-dāmān-e-sahrā hai",mirza-ghalib
"muddat huī hai yaar ko mehmāñ kiye hue
josh-e-qadah se bazm charāġhāñ kiye hue",mirza-ghalib
"kartā huuñ jam.a phir jigar-e-laḳht-laḳht ko
arsa huā hai dāvat-e-mizhgāñ kiye hue",mirza-ghalib
"phir vaz-e-ehtiyāt se rukne lagā hai dam
barsoñ hue haiñ chaak garebāñ kiye hue",mirza-ghalib
"phir garm-nāla-hā-e-sharar-bār hai nafas
muddat huī hai sair-e-charāġhāñ kiye hue",mirza-ghalib
"phir pursish-e-jarāhat-e-dil ko chalā hai ishq
sāmān-e-sad-hazār namak-dāñ kiye hue",mirza-ghalib
"phir bhar rahā huuñ ḳhāma-e-mizhgāñ ba-ḳhūn-e-dil
sāz-e-chaman tarāzi-e-dāmāñ kiye hue",mirza-ghalib
"bāham-digar hue haiñ dil o diida phir raqīb
nazzāra o ḳhayāl kā sāmāñ kiye hue",mirza-ghalib
"dil phir tavāf-e-kū-e-malāmat ko jaa.e hai
pindār kā sanam-kada vīrāñ kiye hue",mirza-ghalib
"phir shauq kar rahā hai ḳharīdār kī talab
arz-e-matā-e-aql-o-dil-o-jāñ kiye hue",mirza-ghalib
"dauḌe hai phir har ek gul-o-lāla par ḳhayāl
sad-gulistāñ nigāh kā sāmāñ kiye hue",mirza-ghalib
"phir chāhtā huuñ nāma-e-dildār kholnā
jaañ nazr-e-dil-farebi-e-unvāñ kiye hue",mirza-ghalib
"māñge hai phir kisī ko lab-e-bām par havas
zulf-e-siyāh ruḳh pe pareshāñ kiye hue",mirza-ghalib
"chāhe hai phir kisī ko muqābil meñ aarzū
surme se tez dashna-e-mizhgāñ kiye hue",mirza-ghalib
"ik nau-bahār-e-nāz ko taake hai phir nigāh
chehra faroġh-e-mai se gulistāñ kiye hue",mirza-ghalib
"phir jī meñ hai ki dar pe kisī ke paḌe raheñ
sar zer-bār-e-minnat-e-darbāñ kiye hue",mirza-ghalib
"jī DhūñDtā hai phir vahī fursat ki raat din
baiThe raheñ tasavvur-e-jānāñ kiye hue",mirza-ghalib
"'ġhālib' hameñ na chheḌ ki phir josh-e-ashk se
baiThe haiñ ham tahayya-e-tūfāñ kiye hue",mirza-ghalib
"mujh ko dayār-e-ġhair meñ maarā vatan se duur
rakh lī mire ḳhudā ne mirī bekasī kī sharm",mirza-ghalib
"vo halqa-hā-e-zulf kamīñ meñ haiñ yā ḳhudā
rakh liijo mere dāva-e-vārastagī kī sharm",mirza-ghalib
"muñd ga.iiñ kholte hī kholte āñkheñ 'ġhālib'
yaar laa.e mirī bālīñ pe use par kis vaqt",mirza-ghalib
"muzhda ai zauq-e-asīrī ki nazar aatā hai
dām-e-ḳhālī qafas-e-murġh-e-giraftār ke paas",mirza-ghalib
"jigar-e-tishna-e-āzār tasallī na huā
jū-e-ḳhūñ ham ne bahā.ī bun-e-har ḳhaar ke paas",mirza-ghalib
"muñd ga.iiñ kholte hī kholte āñkheñ hai hai
ḳhuub vaqt aa.e tum is āshiq-e-bīmār ke paas",mirza-ghalib
"maiñ bhī ruk ruk ke na martā jo zabāñ ke badle
dashna ik tez sā hotā mire ġham-ḳhvār ke paas",mirza-ghalib
"dahan-e-sher meñ jā baiThe lekin ai dil
na khaḌe ho jiye ḳhūbān-e-dil-āzār ke paas",mirza-ghalib
"dekh kar tujh ko chaman bas-ki numū kartā hai
ḳhud-ba-ḳhud pahuñche hai gul gosha-e-dastār ke paas",mirza-ghalib
"mar gayā phoḌ ke sar 'ġhālib'-e-vahshī hai hai
baiThnā us kā vo aa kar tirī dīvār ke paas",mirza-ghalib
"na gul-e-naġhma huuñ na parda-e-sāz
maiñ huuñ apnī shikast kī āvāz",mirza-ghalib
"tū aur ārā.ish-e-ḳham-e-kākul
maiñ aur andesha-hā-e-dūr-darāz",mirza-ghalib
"lāf-e-tamkīñ fareb-e-sāda-dilī
ham haiñ aur rāz-hā-e-sīna-gudāz",mirza-ghalib
"huuñ giraftār-e-ulfat-e-sayyād
varna baaqī hai tāqat-e-parvāz",mirza-ghalib
"vo bhī din ho ki us sitamgar se
naaz khīñchūñ bajā.e hasrat-e-nāz",mirza-ghalib
"nahīñ dil meñ mire vo qatra-e-ḳhūñ
jis se mizhgāñ huī na ho gul-bāz",mirza-ghalib
"ai tirā ġhamza yak-qalam-añgez
ai tirā zulm sar-ba-sar andāz",mirza-ghalib
"tū huā jalva-gar mubārak ho
rezish-e-sajda-e-jabīn-e-niyāz",mirza-ghalib
"mujh ko pūchhā to kuchh ġhazab na huā
maiñ ġharīb aur tū ġharīb-navāz",mirza-ghalib
"'asad'-ullāh ḳhaañ tamām huā
ai dareġhā vo rind-e-shāhid-bāz",mirza-ghalib
"na hogā yak-bayābāñ māñdgī se zauq kam merā
habāb-e-mauja-e-raftār hai naqsh-e-qadam merā",mirza-ghalib
"mohabbat thī chaman se lekin ab ye be-dimāġhī hai
ki mauj-e-bū-e-gul se naak meñ aatā hai dam merā",mirza-ghalib
"rah-e-ḳhvābīda thī gardan-kash-e-yak-dars-e-āgāhī
zamīñ ko saili-e-ustād hai naqsh-e-qadam merā",mirza-ghalib
"surāġh-āvāra-e-arz-e-do-ālam shor-e-mahshar huuñ
par-afshāñ hai ġhubār aañ sū-e-sahrā-e-adam merā",mirza-ghalib
"havā-e-sub.h yak-ālam garebāñ chākī-e-gul hai
dahān-e-zaḳhm paidā kar agar khātā hai ġham merā",mirza-ghalib
"na ho vahshat-kash-e-dars-e-sarāb-e-satr-e-āgāhī
maiñ gard-e-rāh huuñ be-mudda.ā hai pech-o-ḳham merā",mirza-ghalib
"'asad' vahshat-parast-e-gosha-e-tanhā.i-e-dil hai
ba-rañg-e-mauj-e-mai ḳhamyāza-e-sāġhar hai ram merā",mirza-ghalib
"na huī gar mire marne se tasallī na sahī
imtihāñ aur bhī baaqī ho to ye bhī na sahī",mirza-ghalib
"ḳhaar ḳhār-e-alam-e-hasrat-e-dīdār to hai
shauq gul-chīn-e-gulistān-e-tasallī na sahī",mirza-ghalib
"mai-parastāñ ḳhum-e-mai muñh se lagā.e hī bane
ek din gar na huā bazm meñ saaqī na sahī",mirza-ghalib
"nafas-e-qais ki hai chashm-o-charāġh-e-sahrā
gar nahīñ sham-e-siyah-ḳhāna-e-lailī na sahī",mirza-ghalib
"ek hañgāme pe mauqūf hai ghar kī raunaq
nauha-e-ġham hī sahī naġhma-e-shādī na sahī",mirza-ghalib
"na satā.ish kī tamannā na sile kī parvā
gar nahīñ haiñ mire ash.ār meñ ma.anī na sahī",mirza-ghalib
"ishrat-e-sohbat-e-ḳhūbāñ hī ġhanīmat samjho
na huī 'ġhālib' agar umr-e-tābī.ī na sahī",mirza-ghalib
"na leve gar ḳhas-e-jauhar tarāvat sabza-e-ḳhat se
lagā.e ḳhāna-e-ā.īna meñ rū-e-nigār ātish",mirza-ghalib
"faroġh-e-husn se hotī hai hall-e-mushkil-e-āshiq
na nikle sham.a ke pā se nikāle gar na ḳhaar ātish",mirza-ghalib
"sharar hai rañg ba.ad iz.hār-e-tāb-e-jalva-e-tamkīñ
kare hai sañg par ḳhurshīd āb-e-rū-e-kār ātish",mirza-ghalib
"panāve be-gudāz-e-mom rabt-e-paikar-ārā.ī
nikāle kyā nihāl-e-sham.a be-tuḳhm-e-sharār ātish",mirza-ghalib
"ḳhayāl-e-dūd thā sar-josh-e-saudā-e-ġhalat-fahmī
agar rakhtī na ḳhākistar-nashīnī kā ġhubār ātish",mirza-ghalib
"havā-e-par-fishānī barq-e-ḳhirman-hā-e-ḳhātir hai
ba-bāl-e-sho.ala-e-betāb hai parvāna-zār ātish",mirza-ghalib
"nahīñ barq-o-sharar juz vahshat-e-zabt-e-tapīdan-hā
bilā gardān-e-be-parvā ḳharāmī-hā-e-yār ātish",mirza-ghalib
"dhueñ se aag ke ik abr-e-dariyā-bār ho paidā
'asad' haidar-parastoñ se agar hove do-chār ātish",mirza-ghalib
"na pūchh nusḳha-e-marham jarāhat-e-dil kā
ki us meñ reza-e-almās juzv-e-āzam hai",mirza-ghalib
"bahut dinoñ meñ taġhāful ne tere paidā kī
vo ik nigah ki ba-zāhir nigāh se kam hai",mirza-ghalib
"na thā kuchh to ḳhudā thā kuchh na hotā to ḳhudā hotā
Duboyā mujh ko hone ne na hotā maiñ to kyā hotā",mirza-ghalib
"huā jab ġham se yuuñ be-his to ġham kyā sar ke kaTne kā
na hotā gar judā tan se to zaanū par dharā hotā",mirza-ghalib
"huī muddat ki 'ġhālib' mar gayā par yaad aatā hai
vo har ik baat par kahnā ki yuuñ hotā to kyā hotā",mirza-ghalib
"naala juz husn-e-talab ai sitam-ījād nahīñ
hai taqāzā-e-jafā shikva-e-bedād nahīñ",mirza-ghalib
"ishq-o-mazdūri-e-ishrat-gah-e-ḳhusruv kyā ḳhuub
ham ko taslīm niko-nāmi-e-farhād nahīñ",mirza-ghalib
"kam nahīñ vo bhī ḳharābī meñ pa vus.at mālūm
dasht meñ hai mujhe vo aish ki ghar yaad nahīñ",mirza-ghalib
"ahl-e-bīnash ko hai tūfān-e-havādis maktab
lutma-e-mauj kam-az saili-e-ustād nahīñ",mirza-ghalib
"vaa.e mahrūmi-e-taslīm-o-badā hāl-e-vafā
jāntā hai ki hameñ tāqat-e-faryād nahīñ",mirza-ghalib
"rañg-e-tamkīn-e-gul-o-lālā pareshāñ kyuuñ hai
gar charāġhān-e-sar-e-rah-guzar-e-bād nahīñ",mirza-ghalib
"sabad-e-gul ke tale band kare hai gulchīñ
muzhda ai murġh ki gulzār meñ sayyād nahīñ",mirza-ghalib
"nafi se kartī hai isbāt tarāvish goyā
dī hai jā-e-dahn us ko dam-e-ījād nahīñ",mirza-ghalib
"kam nahīñ jalvagarī meñ tire kūche se bahisht
yahī naqsha hai vale is qadar ābād nahīñ",mirza-ghalib
"karte kis muñh se ho ġhurbat kī shikāyat 'ġhālib'
tum ko be-mehri-e-yārān-e-vatan yaad nahīñ",mirza-ghalib
"nafas na anjuman-e-ārzū se bāhar khīñch
agar sharāb nahīñ intizār-e-sāġhar khīñch",mirza-ghalib
"kamāl-e-garmī-e-sa.ī-e-talāsh-e-dīd na pūchh
ba-rañg-e-ḳhār mire aa.ine se jauhar khīñch",mirza-ghalib
"tujhe bahāna-e-rāhat hai intizār ai dil
kiyā hai kis ne ishārā ki nāz-e-bistar khīñch",mirza-ghalib
"tirī taraf hai ba-hasrat nazāra-e-nargis
ba-korī-e-dil-o-chashm-e-raqīb sāġhar khīñch",mirza-ghalib
"ba-nīm-ġhamza adā kar haq-e-vadī.at-e-nāz
niyām-e-parda-e-zaḳhm-e-jigar se ḳhanjar khīñch",mirza-ghalib
"mire qadah meñ hai sahbā-e-ātish-e-pinhāñ
ba-rū-e-sufra kabāb-e-dil-e-samandar khīñch",mirza-ghalib
"na kah ki tāqat-e-rusvā.ī-e-visāl nahīñ
agar yahī araq-e-fitna hai mukarrar khīñch",mirza-ghalib
"junūn-e-ā.ina mushtāq-e-yak-tamāshā hai
hamāre safhe pe bāl-e-parī se mistar khīñch",mirza-ghalib
"ḳhumār-e-minnat-e-sāqī agar yahī hai 'asad'
Dil-e-gudāḳhta ke mai-kade meñ sāġhar khīñch",mirza-ghalib
"nahīñ hai zaḳhm koī baḳhiye ke dar-ḳhur mire tan meñ
huā hai tār-e-ashk-e-yās rishta chashm-e-sozan meñ",mirza-ghalib
"huī hai māne-e-zauq-e-tamāshā ḳhāna-vīrānī
kaf-e-sailāb baaqī hai ba-rañg-e-pumba rauzan meñ",mirza-ghalib
"vadī.at-ḳhāna-e-bedād-e-kāvish-hā-e-mizhgāñ huuñ
nagīn-e-nām-e-shāhid hai mire har qatra-e-ḳhūñ tan meñ",mirza-ghalib
"bayāñ kis se ho zulmat-gustarī mere shabistāñ kī
shab-e-mah ho jo rakh duuñ pamba dīvāroñ ke rauzan meñ",mirza-ghalib
"nikohish māna-e-be-rabti-e-shor-e-junūñ aa.ī
huā hai ḳhanda-e-ahbāb baḳhiya jeb-o-dāman meñ",mirza-ghalib
"hue us mehr-vash ke jalva-e-timsāl ke aage
par-afshāñ jauhar ā.īne meñ misl-e-zarra rauzan meñ",mirza-ghalib
"na jānūñ nek huuñ yā bad huuñ par sohbat-muḳhālif hai
jo gul huuñ to huuñ gulḳhan meñ jo ḳhas huuñ to huuñ gulshan meñ",mirza-ghalib
"hazāroñ dil diye josh-e-junūn-e-ishq ne mujh ko
siyah ho kar suvaidā ho gayā har qatra-e-ḳhūñ tan meñ",mirza-ghalib
"'asad' zindāni-e-tāsīr-e-ulfat-hā-e-ḳhūbāñ huuñ
ḳham-e-dast-e-navāzish ho gayā hai tauq gardan meñ",mirza-ghalib
"fuzūñ kī dostoñ ne hirs-e-qātil zauq-e-kushtan meñ
ho.e haiñ baḳhiya-hā-e-zaḳhm jauhar teġh-e-dushman meñ",mirza-ghalib
"tamāshā kardanī hai lutf-e-zaḳhm-e-intizār ai dil
suvaidā dāġh-e-marham mardumuk hai chashm-e-sozan meñ",mirza-ghalib
"dil-o-dīn-o-ḳhirad tārāj-e-nāz-e-jalva-pairā.ī
huā hai jauhar-e-ā.īna ḳhel-e-mor ḳhirman meñ",mirza-ghalib
"nikohish māne-e-dīvāngī-hā-e-junūñ aa.ī
lagāyā ḳhanda-e-nāseh ne baḳhiya jeb-o-dāman meñ",mirza-ghalib
"nahīñ ki mujh ko qayāmat kā e'tiqād nahīñ
shab-e-firāq se roz-e-jazā ziyād nahīñ",mirza-ghalib
"koī kahe ki shab-e-mah meñ kyā burā.ī hai
balā se aaj agar din ko abr o baad nahīñ",mirza-ghalib
"jo aa.uuñ sāmne un ke to marhabā na kaheñ
jo jā.ūñ vaañ se kahīñ ko to ḳhair-bād nahīñ",mirza-ghalib
"kabhī jo yaad bhī aatā huuñ maiñ to kahte haiñ
ki aaj bazm meñ kuchh fitna-o-fasād nahīñ",mirza-ghalib
"alāva iid ke miltī hai aur din bhī sharāb
gadā-e-kūcha-e-mai-ḳhāna nā-murād nahīñ",mirza-ghalib
"jahāñ meñ ho ġham-e-shādī baham hameñ kyā kaam
diyā hai ham ko ḳhudā ne vo dil kī shaad nahīñ",mirza-ghalib
"tum un ke va.ade kā zikr un se kyuuñ karo 'ġhālib'
ye kyā ki tum kaho aur vo kaheñ ki yaad nahīñ",mirza-ghalib
"naqsh-e-nāz-e-but-e-tannāz ba-āġhosh-e-raqīb
pā-e-tā.ūs pa.e-ḳhāma-e-mānī māñge",mirza-ghalib
"tū vo bad-ḳhū ki tahayyur ko tamāshā jaane
ġham vo afsāna ki āshufta-bayānī māñge",mirza-ghalib
"vo tap-e-ishq-e-tamannā hai ki phir sūrat-e-sham.a
sho.ala tā-nabz-e-jigar resha-davānī māñge",mirza-ghalib
"tishna-e-ḳhūn-e-tamāshā jo vo paanī māñge
aa.ina ruḳhsat-e-andāz-e-ravānī māñge",mirza-ghalib
"rañg ne gul se dam-e-arz-e-pareshānī-e-bazm
barg-e-gul reza-e-mīnā kī nishānī māñge",mirza-ghalib
"zulf tahrīr-e-pareshān-e-taqāzā hai magar
shāna-sāñ mū-ba-zabāñ ḳhāma-e-mānī māñge",mirza-ghalib
"āmad-e-ḳhat se na kar ḳhanda-e-shīrīñ ki mabād
chashm-e-mor ā.īna-e-dil nigarānī māñge",mirza-ghalib
"huuñ giraftār-e-kamīñ-gāh-e-taġhāful ki jahāñ
ḳhvāb sayyād se parvāz-e-girānī māñge",mirza-ghalib
"chashm parvāz o nafas ḳhufta magar zo.af-e-umīd
shahpar-e-kāh pa.e-muzhda-risānī māñge",mirza-ghalib
"vahshat-e-shor-e-tamāshā hai ki juuñ nik.hat-e-gul
namak-e-zaḳhm-e-jigar bāl-fishānī māñge",mirza-ghalib
"gar mile hazrat-e-'bedil' kā ḳhat-e-lauh-e-mazār
'asad' ā.īn-e-parvāz-e-ma.ānī māñge",mirza-ghalib
"rañg ne gul se dam-e-arz-e-pareshānī-e-bazm
barg-e-gul reza-e-mīnā kī nishānī māñge",mirza-ghalib
"naqsh fariyādī hai kis kī shoḳhi-e-tahrīr kā
kāġhzī hai pairahan har paikar-e-tasvīr kā",mirza-ghalib
"kaav kāv-e-saḳht-jānī hā.e-tanhā.ī na pūchh
sub.h karnā shaam kā laanā hai jū-e-shīr kā",mirza-ghalib
"jazba-e-be-iḳhtiyār-e-shauq dekhā chāhiye
sīna-e-shamshīr se bāhar hai dam shamshīr kā",mirza-ghalib
"āgahī dām-e-shunīdan jis qadar chāhe bichhā.e
mudda.ā anqā hai apne ālam-e-taqrīr kā",mirza-ghalib
"bas-ki huuñ 'ġhālib' asīrī meñ bhī ātish zer-e-pā
mū-e-ātish diida hai halqa mirī zanjīr kā",mirza-ghalib
"ātishīñ-pā huuñ gudāz-e-vahshat-e-zindāñ na pūchh
mū-e-ātish diida hai har halqa yaañ zanjīr kā",mirza-ghalib
"shoḳhī-e-nairañg said-e-vahshat-e-tā.ūs hai
dām-e-sabza meñ hai parvāz-e-chaman tasḳhīr kā",mirza-ghalib
"lazzat-e-ījād-e-nāz afsūn-e-arz-e-zauq-e-qatl
na.al ātish meñ hai teġh-e-yār se naḳhchīr kā",mirza-ghalib
"ḳhisht pusht-e-dast-e-ijz o qālib āġhosh-e-vidā.a
pur huā hai sail se paimāna kis ta.amīr kā",mirza-ghalib
"vahshat-e-ḳhvāb-e-adam shor-e-tamāshā hai 'asad'
jo maza jauhar nahīñ ā.īna-e-ta.abīr kā",mirza-ghalib
"nashsha-hā shādāb-e-rañg o sāz-hā mast-e-tarab
shīsha-e-mai sarv-e-sabz-e-jū-e-bār-e-naġhma hai",mirza-ghalib
"ham-nashīñ mat kah ki barham kar na bazm-e-aish-e-dost
vaañ to mere naale ko bhī e'tibār-e-naġhma hai",mirza-ghalib
"naved-e-amn hai bedād-e-dost jaañ ke liye
rahī na tarz-e-sitam koī āsmāñ ke liye",mirza-ghalib
"balā se gar mizha-e-yār tishna-e-ḳhūñ hai
rakhūñ kuchh apnī bhī mizhgān-e-ḳhūñ fishāñ ke liye",mirza-ghalib
"vo zinda ham haiñ ki haiñ rū-shanās-e-ḳhalq ai ḳhizr
na tum ki chor bane umr-e-jāvedāñ ke liye",mirza-ghalib
"rahā balā meñ bhī maiñ mubtala-e-āfat-e-rashk
balā-e-jāñ hai adā terī ik jahāñ ke liye",mirza-ghalib
"falak na duur rakh us se mujhe ki maiñ hī nahīñ
darāz-dasti-e-qātil ke imtihāñ ke liye",mirza-ghalib
"misāl ye mirī koshish kī hai ki murġh-e-asīr
kare qafas meñ farāham ḳhas āshiyāñ ke liye",mirza-ghalib
"gadā samajh ke vo chup thā mirī jo shāmat aa.ī
uThā aur uTh ke qadam maiñ ne pāsbāñ ke liye",mirza-ghalib
"ba-qadr-e-shauq nahīñ zarf-e-tangnā-e-ġhazal
kuchh aur chāhiye vus.at mire bayāñ ke liye",mirza-ghalib
"diyā hai ḳhalq ko bhī tā use nazar na lage
banā hai aish tajammul husain ḳhaañ ke liye",mirza-ghalib
"zabāñ pe bār-e-ḳhudāyā ye kis kā naam aayā
ki mere nutq ne bose mirī zabāñ ke liye",mirza-ghalib
"nasīr-e-daulat-o-dīñ aur muīn-e-millat-o-mulk
banā hai charḳh-e-barīñ jis ke āstāñ ke liye",mirza-ghalib
"zamāna ahd meñ us ke hai mahv-e-ārā.ish
baneñge aur sitāre ab āsmāñ ke liye",mirza-ghalib
"varaq tamām huā aur mad.h baaqī hai
safīna chāhiye is bahr-e-be-karāñ ke liye",mirza-ghalib
"adā-e-ḳhās se 'ġhālib' huā hai nukta-sarā
salā-e-ām hai yārān-e-nukta-dāñ ke liye",mirza-ghalib
"nikohish hai sazā fariyādi-e-be-dād-e-dilbar kī
mabādā ḳhanda-e-dandāñ-numā ho sub.h mahshar kī",mirza-ghalib
"rag-e-lailā ko ḳhāk-e-dasht-e-majnūñ reshgī baḳhshe
agar bove bajā-e-dāna dahqāñ nok nishtar kī",mirza-ghalib
"par-e-parvāna shāyad bādbān-e-kashtī-e-mai thā
huī majlis kī garmī se ravānī daur-e-sāġhar kī",mirza-ghalib
"karūñ be-dād-e-zauq-e-par-fishānī arz kyā qudrat
ki tāqat uḌ ga.ī uḌne se pahle mere shahpar kī",mirza-ghalib
"kahāñ tak ro.uuñ us ke ḳheme ke pīchhe qayāmat hai
mirī qismat meñ yā-rab kyā na thī dīvār patthar kī",mirza-ghalib
"ba-juz dīvāngī hotā na anjām-e-ḳhud-ārā.ī
agar paidā na kartā aa.ina zanjīr jauhar kī",mirza-ghalib
"ġhurūr-e-lutf-e-sāqī nashsha-e-be-bākī-e-mastāñ
nam-e-dāmān-e-isyāñ hai tarāvat mauj-e-kausar kī",mirza-ghalib
"mirā dil māñgte haiñ āriyat ahl-e-havas shāyad
ye jaanā chāhte haiñ aaj dāvat meñ samundar kī",mirza-ghalib
"'asad' juz āb-e-baḳhshīdan ze-dariyā ḳhizr ko kyā thā
Dubotā chashma-e-haivāñ meñ gar kashtī sikandar kī",mirza-ghalib
"nukta-chīñ hai ġham-e-dil us ko sunā.e na bane
kyā bane baat jahāñ baat banā.e na bane",mirza-ghalib
"maiñ bulātā to huuñ us ko magar ai jazba-e-dil
us pe ban jaa.e kuchh aisī ki bin aa.e na bane",mirza-ghalib
"khel samjhā hai kahīñ chhoḌ na de bhuul na jaa.e
kaash yuuñ bhī ho ki bin mere satā.e na bane",mirza-ghalib
"ġhair phirtā hai liye yuuñ tire ḳhat ko ki agar
koī pūchhe ki ye kyā hai to chhupā.e na bane",mirza-ghalib
"is nazākat kā burā ho vo bhale haiñ to kyā
haath aaveñ to unheñ haath lagā.e na bane",mirza-ghalib
"kah sake kaun ki ye jalvagarī kis kī hai
parda chhoḌā hai vo us ne ki uThā.e na bane",mirza-ghalib
"maut kī raah na dekhūñ ki bin aa.e na rahe
tum ko chāhūñ ki na aao to bulā.e na bane",mirza-ghalib
"bojh vo sar se girā hai ki uThā.e na uThe
kaam vo aan paḌā hai ki banā.e na bane",mirza-ghalib
"ishq par zor nahīñ hai ye vo ātish 'ġhālib'
ki lagā.e na lage aur bujhā.e na bane",mirza-ghalib
"ohde se mad.h-e-nāz ke bāhar na aa sakā
gar ik adā ho to use apnī qazā kahūñ",mirza-ghalib
"halqe haiñ chashm-hā-e-kushāda ba-sū-e-dil
har tār-e-zulf ko nigah-e-surma-sā kahūñ",mirza-ghalib
"maiñ aur sad-hazār navā-e-jigar-ḳharāsh
tū aur ek vo nā-shunīdan ki kyā kahūñ",mirza-ghalib
"zālim mire gumāñ se mujhe munfa.il na chaah
hai hai ḳhudā-na-karda tujhe bevafā kahūñ",mirza-ghalib
"pā-ba-dāman ho rahā huuñ bas-ki maiñ sahrā-navard
ḳhār-e-pā haiñ jauhar-e-ā.īna-e-zānū mujhe",mirza-ghalib
"dekhnā hālat mire dil kī ham-āġhoshī ke vaqt
hai nigāh-e-āshnā terā sar-e-har-mū mujhe",mirza-ghalib
"huuñ sarāpā sāz-e-āhañg-e-shikāyat kuchh na pūchh
hai yahī behtar ki logoñ meñ na chheḌe tū mujhe",mirza-ghalib
"bā.is-e-vāmāndgī hai umr-e-fursat-jū mujhe
kar diyā hai pā-ba-zanjīr-e-ram-e-āhū mujhe",mirza-ghalib
"ḳhāk-e-fursat bar-sar-e-zauq-e-fanā ai intizār
hai ġhubār-e-shīsha-e-sā.at ram-e-āhū mujhe",mirza-ghalib
"ham-zabāñ aayā nazar fikr-e-suḳhan meñ tū mujhe
mardumuk hai tūtī-e-ā.īna-e-zānū mujhe",mirza-ghalib
"yād-e-mizhgāñ meñ ba-nashtar-e-zār-e-saudā-e-ḳhayāl
chāhiye vaqt-e-tapish yak-dast sad-pahlū mujhe",mirza-ghalib
"iztirāb-e-umr be-matlab nahīñ āḳhir ki hai
justujū-e-fursat-e-rabt-e-sar-e-zānū mujhe",mirza-ghalib
"chāhiye darmān-e-rīsh-e-dil bhī teġh-e-yār se
maram-e-zañgār hai vo vasma-e-abrū mujhe",mirza-ghalib
"kasrat-e-jaur-o-sitam se ho gayā huuñ be-dimāġh
ḳhūb-rūyoñ ne banāyā 'ġhālib'-e-bad-ḳhū mujhe",mirza-ghalib
"fursat-e-ārām-e-ġhash hastī hai bohrān-e-adam
hai shikast-e-rañg-e-imkāñ gardish-e-pahlū mujhe",mirza-ghalib
"sāz-e-īmā-e-fanā hai ālam-e-pīrī 'asad'
qāmat-e-ḳham se hai hāsil shoḳhī-e-abrū mujhe",mirza-ghalib
"pa.e-nazr-e-karam tohfa hai sharm-e-nā-rasā.ī kā
ba-ḳhūñ-ġhaltīda-e-sad-rañg da.avā pārsā.ī kā",mirza-ghalib
"na ho husn-e-tamāshā-dost rusvā bevafā.ī kā
ba-mohr-e-sad-nazar sābit hai da.avā pārsā.ī kā",mirza-ghalib
"zakāt-e-husn de ai jalva-e-bīnish ki mehr-āsā
charāġh-e-ḳhāna-e-darvesh ho kaasa gadā.ī kā",mirza-ghalib
"na maarā jaan kar be-jurm ġhāfil terī gardan par
rahā mānind-e-ḳhūn-e-be-gunah haq āshnā.ī kā",mirza-ghalib
"tamannā-e-zabāñ mahv-e-sipās-e-be-zabānī hai
miTā jis se taqāzā shikva-e-be-dast-o-pā.ī kā",mirza-ghalib
"vahī ik baat hai jo yaañ nafas vaañ nik.hat-e-gul hai
chaman kā jalva baa.is hai mirī rañgīñ-navā.ī kā",mirza-ghalib
"dahān-e-har-but-e-paiġhāra-jū zanjīr-e-rusvā.ī
adam tak bevafā charchā hai terī bevafā.ī kā",mirza-ghalib
"na de naale ko itnā tuul 'ġhālib' muḳhtasar likh de
ki hasrat-sanj huuñ arz-e-sitam-hā-e-judā.ī kā",mirza-ghalib
"jahāñ miT jaa.e sa.ī-e-dīd ḳhizrābād-e-āsā.ish
ba-jeb-e-har-nigah pinhāñ hai hāsil rahnumā.ī kā",mirza-ghalib
"ba-ijz-ābād vahm-e-mudda.ā taslī-e-shoḳhī hai
taġhāful ko na kar masrūf-e-tamkīñ-āzmā.ī kā",mirza-ghalib
"'asad' kā qissa tūlānī hai lekin muḳhtasar ye hai
ki hasrat-kash rahā arz-e-sitam-hā-e-judā.ī kā",mirza-ghalib
"havas gustāḳhī-e-ā.īna taklīf-e-nazar-bāzī
ba-jeb-e-ārzū pinhāñ hai hāsil dilrubā.ī kā",mirza-ghalib
"nazar-bāzī tilism-e-vahshat-ābād-e-paristāñ hai
rahā begāna-e-tāsīr afsūñ āshnā.ī kā",mirza-ghalib
"na paayā dardmand-e-dūrī-e-yārān-e-yak-dil ne
savād-e-ḳhatt-e-peshānī se nusḳha momyā.ī kā",mirza-ghalib
"'asad' ye ijz-o-be-sāmānī-e-fir.aun-e-tauam hai
jise tū bandagī kahtā hai da.avā hai ḳhudā.ī kā",mirza-ghalib
"phir huā vaqt ki ho bāl-kushā mauj-e-sharāb
de bat-e-mai ko dil-o-dast-e-shanā mauj-e-sharāb",mirza-ghalib
"pūchh mat vaj.h-e-siyah-mastī-e-arbāb-e-chaman
sāya-e-tāk meñ hotī hai havā mauj-e-sharāb",mirza-ghalib
"jo huā ġharqa-e-mai baḳht-e-rasā rakhtā hai
sar se guzre pe bhī hai bāl-e-humā mauj-e-sharāb",mirza-ghalib
"hai ye barsāt vo mausam ki ajab kyā hai agar
mauj-e-hastī ko kare faiz-e-havā mauj-e-sharāb",mirza-ghalib
"chaar mauj uThtī hai tūfān-e-tarab se har sū
mauj-e-gul mauj-e-shafaq mauj-e-sabā mauj-e-sharāb",mirza-ghalib
"jis qadar rūh-e-nabātī hai jigar tishna-e-nāz
de hai taskīñ ba-dam-e-āb-e-baqā mauj-e-sharāb",mirza-ghalib
"bas-ki dauḌe hai rag-e-tāk meñ ḳhuuñ ho ho kar
shahpar-e-rañg se hai bāl-kushā mauj-e-sharāb",mirza-ghalib
"mauja-e-gul se charāġhāñ hai guzar-gāh-e-ḳhayāl
hai tasavvur meñ zi-bas jalva-numā mauj-e-sharāb",mirza-ghalib
"nashshe ke parde meñ hai mahv-e-tamāshā-e-dimāġh
bas-ki rakhtī hai sar-e-nash-o-numā mauj-e-sharāb",mirza-ghalib
"ek aalam pe haiñ tūfāni-e-kaifiyat-e-fasl
mauja-e-sabza-e-nau-ḳhez se tā mauj-e-sharāb",mirza-ghalib
"sharh-e-hañgāma-e-hastī hai zahe mausam-e-gul
rah-bar-e-qatrā-ba-dariyā hai ḳhoshā mauj-e-sharāb",mirza-ghalib
"hosh uḌte haiñ mire jalva-e-gul dekh 'asad'
phir huā vaqt ki ho bāl-kushā mauj-e-sharāb",mirza-ghalib
"phir is andāz se bahār aa.ī
ki hue mehr-o-mah tamāshā.ī",mirza-ghalib
"dekho ai sākinān-e-ḳhitta-e-ḳhāk
is ko kahte haiñ ālam-ārā.ī",mirza-ghalib
"ki zamīñ ho ga.ī hai sar-tā-sar
rū-kash-e-sat.h-e-charḳh-e-mīnā.ī",mirza-ghalib
"sabza ko jab kahīñ jagah na milī
ban gayā rū-e-āb par kaa.ī",mirza-ghalib
"sabza o gul ke dekhne ke liye
chashm-e-nargis ko dī hai bīnā.ī",mirza-ghalib
"hai havā meñ sharāb kī tāsīr
bāda-noshī hai bāda-paimā.ī",mirza-ghalib
"kyuuñ na duniyā ko ho ḳhushī 'ġhālib'
shāh-e-dīñ-dār ne shifā paa.ī",mirza-ghalib
"phir kuchh ik dil ko be-qarārī hai
siina juyā-e-zaḳhm-e-kārī hai",mirza-ghalib
"phir jigar khodne lagā nāḳhun
āmad-e-fasl-e-lāla-kārī hai",mirza-ghalib
"qibala-e-maqsad-e-nigāh-e-niyāz
phir vahī parda-e-amārī hai",mirza-ghalib
"chashm dallāl-e-jins-e-rusvā.ī
dil ḳharīdār-e-zauq-e-ḳhvārī hai",mirza-ghalib
"vahī sad-rañg nāla-farsā.ī
vahī sad-gona ashk-bārī hai",mirza-ghalib
"dil havā-e-ḳhirām-e-nāz se phir
mahsharistān-e-be-qarārī hai",mirza-ghalib
"jalva phir arz-e-nāz kartā hai
roz bāzār-e-jāñ-sipārī hai",mirza-ghalib
"phir usī bevafā pe marte haiñ
phir vahī zindagī hamārī hai",mirza-ghalib
"phir khulā hai dar-e-adālat-e-nāz
garm-bāzār-e-faujdārī hai",mirza-ghalib
"ho rahā hai jahān meñ andher
zulf kī phir sirishta-dārī hai",mirza-ghalib
"phir diyā pāra-e-jigar ne savāl
ek fariyād o āh-o-zārī hai",mirza-ghalib
"phir hue haiñ gavāh-e-ishq talab
ashk-bārī kā hukm-jārī hai",mirza-ghalib
"dil o mizhgāñ kā jo muqaddama thā
aaj phir us kī rū-bakārī hai",mirza-ghalib
"be-ḳhudī be-sabab nahīñ 'ġhālib'
kuchh to hai jis kī parda-dārī hai",mirza-ghalib
"phir mujhe dīda-e-tar yaad aayā
dil jigar tishna-e-faryād aayā",mirza-ghalib
"dam liyā thā na qayāmat ne hanūz
phir tirā vaqt-e-safar yaad aayā",mirza-ghalib
"sādgī-hā-e-tamannā ya.anī
phir vo nairañg-e-nazar yaad aayā",mirza-ghalib
"uzr-e-vāmāndagī ai hasrat-e-dil
naala kartā thā jigar yaad aayā",mirza-ghalib
"zindagī yuuñ bhī guzar hī jaatī
kyuuñ tirā rāhguzar yaad aayā",mirza-ghalib
"kyā hī rizvāñ se laḌā.ī hogī
ghar tirā ḳhuld meñ gar yaad aayā",mirza-ghalib
"aah vo jur.at-e-fariyād kahāñ
dil se tañg aa ke jigar yaad aayā",mirza-ghalib
"phir tire kūche ko jaatā hai ḳhayāl
dil-e-gum-gashta magar yaad aayā",mirza-ghalib
"koī vīrānī sī vīrānī hai
dasht ko dekh ke ghar yaad aayā",mirza-ghalib
"maiñ ne majnūñ pe laḌakpan meñ 'asad'
sañg uThāyā thā ki sar yaad aayā",mirza-ghalib
"vasl meñ hijr kā Dar yaad aayā
ain jannat meñ saqar yaad aayā",mirza-ghalib
"pīnas meñ guzarte haiñ jo kūche se vo mere
kandhā bhī kahāroñ ko badalne nahīñ dete",mirza-ghalib
"qafas meñ huuñ gar achchhā bhī na jāneñ mere shevan ko
mirā honā burā kyā hai navā-sanjān-e-gulshan ko",mirza-ghalib
"nahīñ gar hamdamī āsāñ na ho ye rashk kyā kam hai
na dī hotī ḳhudāyā ārzū-e-dost dushman ko",mirza-ghalib
"na niklā aañkh se terī ik aañsū us jarāhat par
kiyā siine meñ jis ne ḳhūñ-chakāñ mizhgān-e-sozan ko",mirza-ghalib
"ḳhudā sharmā.e hāthoñ ko ki rakhte haiñ kashākash meñ
kabhī mere garebāñ ko kabhī jānāñ ke dāman ko",mirza-ghalib
"abhī ham qatl-gah kā dekhnā āsāñ samajhte haiñ
nahīñ dekhā shanāvar jū-e-ḳhūñ meñ tere tausan ko",mirza-ghalib
"huā charchā jo mere paañv kī zanjīr banñe kā
kiyā betāb kaañ meñ jumbish-e-jauhar ne aahan ko",mirza-ghalib
"ḳhushī kyā khet par mere agar sau baar abr aave
samajhtā huuñ ki DhūñDe hai abhī se barq ḳhirman ko",mirza-ghalib
"vafā-dārī ba-shart-e-ustuvārī asl īmāñ hai
mare but-ḳhāne meñ to ka.abe meñ gaaḌo barahman ko",mirza-ghalib
"shahādat thī mirī qismat meñ jo dī thī ye ḳhū mujh ko
jahāñ talvār ko dekhā jhukā detā thā gardan ko",mirza-ghalib
"na luTtā din ko to kab raat ko yuuñ be-ḳhabar sotā
rahā khaTkā na chorī kā duā detā huuñ rahzan ko",mirza-ghalib
"suḳhan kyā kah nahīñ sakte ki juuyā huuñ javāhir ke
jigar kyā ham nahīñ rakhte ki khodeñ jā ke ma.adan ko",mirza-ghalib
"mire shāh-e-sulaimāñ-jāh se nisbat nahīñ 'ġhālib'
farīdūn o jam o ke ḳhusrav o dārāb o bahman ko",mirza-ghalib
"qatra-e-mai bas-ki hairat se nafas-parvar huā
ḳhatt-e-jām-e-mai sarāsar rishta-e-gauhar huā",mirza-ghalib
"e'tibār-e-ishq kī ḳhāna-ḳharābī dekhnā
ġhair ne kī aah lekin vo ḳhafā mujh par huā",mirza-ghalib
"garmī-e-daulat hui ātish-zan-e-nām-e-niko
ḳhāna-e-ḳhātim meñ yāqūt-e-nagīñ aḳhtar huā",mirza-ghalib
"nashsha meñ gum-karda-rāh aayā vo mast-e-fitna-ḳhū
aaj rañg-rafta daur-e-gardish-e-sāġhar huā",mirza-ghalib
"dard se dar-parda dī mizhgāñ-siyāhāñ ne shikast
reza reza ustuḳhāñ kā post meñ nashtar huā",mirza-ghalib
"zohd gardīdan hai gard-e-ḳhāna-hā-e-mun.imāñ
dāna-e-tasbīh se maiñ mohra-dar-shashdar huā",mirza-ghalib
"ai ba-zabt-e-hāl-e-nā-afsurdagāñ josh-e-junūñ
nashsha-e-mai hai agar yak-parda nāzuk-tar huā",mirza-ghalib
"is chaman meñ resha-dārī jis ne sar kheñchā 'asad'
tar zabān-e-lutf-e-ām-e-sāqī-e-kausar huā",mirza-ghalib
"qayāmat hai ki sun lailā kā dasht-e-qais meñ aanā
ta.ajjub se vo bolā yuuñ bhī hotā hai zamāne meñ",mirza-ghalib
"dil-e-nāzuk pe us ke rahm aatā hai mujhe 'ġhālib'
na kar sargarm us kāfir ko ulfat āzmāne meñ",mirza-ghalib
"raftār-e-umr qat-e-rah-e-iztirāb hai
is saal ke hisāb ko barq āftāb hai",mirza-ghalib
"mīnā-e-mai hai sarv nashāt-e-bahār se
bāl-e-tadrrav jalva-e-mauj-e-sharāb hai",mirza-ghalib
"zaḳhmī huā hai pāshna pā-e-sabāt kā
ne bhāgne kī guuñ na iqāmat kī taab hai",mirza-ghalib
"jādād-e-bāda-noshī-e-rindāñ hai shash-jihat
ġhāfil gumāñ kare hai ki getī ḳharāb hai",mirza-ghalib
"nazzāra kyā harīf ho us barq-e-husn kā
josh-e-bahār jalve ko jis ke naqāb hai",mirza-ghalib
"maiñ nā-murād dil kī tasallī ko kyā karūñ
maanā ki tere ruḳh se nigah kāmyāb hai",mirza-ghalib
"guzrā 'asad' masarrat-e-paiġhām-e-yār se
qāsid pe mujh ko rashk-e-savāl-o-javāb hai",mirza-ghalib
"zāhir hai tarz-e-qaid se sayyād kī ġharaz
jo daana daam meñ hai so ashk-e-kabāb hai",mirza-ghalib
"be-chashm-e-dil na kar havas-e-sair-e-lāla-zār
ya.anī ye har varaq varaq-e-intiḳhāb hai",mirza-ghalib
"rahā gar koī tā-qayāmat salāmat
phir ik roz marnā hai hazrat-salāmat",mirza-ghalib
"jigar ko mire ishq-e-ḳhūñ-nāba-mashrab
likhe hai ḳhudāvand-e-nemat salāmat",mirza-ghalib
"alarraġhm-e-dushamn shahīd-e-vafā huuñ
mubārak mubārak salāmat salāmat",mirza-ghalib
"nahīñ gar sar-o-barg-e-idrāk-e-ma.anī
tamāshā-e-nairañg-e-sūrat salāmat",mirza-ghalib
"do-ālam kī hastī pe ḳhatt-e-fanā khīñch
dil-o-dast-e-arbāb-e-himmat salāmat",mirza-ghalib
"nahīñ gar ba-kām-e-dil-e-ḳhasta gardūñ
jigar-ḳhāī-e-josh-e-hasrat salāmat",mirza-ghalib
"na auroñ kī suntā na kahtā huuñ apnī
sar-e-ḳhasta dushvār-e-vahshat salāmat",mirza-ghalib
"vafūr-e-balā hai hujūm-e-vafā hai
salāmat malāmat malāmat salāmat",mirza-ghalib
"na fikr-e-salāmat na bīm-e-malāmat
ze-ḳhud-raftagī-hā-e-hairat salāmat",mirza-ghalib
"rahe 'ġhālib'-e-ḳhasta maġhlūb-e-gardūñ
ye kyā be-niyāzī hai hazrat-salāmat",mirza-ghalib
"rahiye ab aisī jagah chal kar jahāñ koī na ho
ham-suḳhan koī na ho aur ham-zabāñ koī na ho",mirza-ghalib
"be-dar-o-dīvār sā ik ghar banāyā chāhiye
koī ham-sāya na ho aur pāsbāñ koī na ho",mirza-ghalib
"paḌiye gar bīmār to koī na ho tīmārdār
aur agar mar jā.iye to nauha-ḳhvāñ koī na ho",mirza-ghalib
"rahm kar zālim ki kyā būd-e-charāġh-e-kushta hai
nabz-e-bīmār-e-vafā dūd-e-charāġh-e-kushta hai",mirza-ghalib
"dil-lagī kī aarzū bechain rakhtī hai hameñ
varna yaañ be-raunaqī sūd-e-charāġh-e-kushta hai",mirza-ghalib
"nashsha-e-mai be-chaman dūd-e-charāġh-e-kushta hai
jaam dāġh-e-shola-andūd-e-charāġh-e-kushta hai",mirza-ghalib
"dāġh-e-rabt-e-ham haiñ ahl-e-bāġh gar gul ho shahīd
laala chashm-e-hasrat-ālūd-e-charāġh-e-kushta hai",mirza-ghalib
"shor hai kis bazm kī arz-e-jarāhat-ḳhāna kā
sub.h yak-bazm-e-namak sūd-e-charāġh-e-kushta hai",mirza-ghalib
"rashk kahtā hai ki us kā ġhair se iḳhlās haif
aql kahtī hai ki vo be-mehr kis kā āshnā",mirza-ghalib
"zarra zarra sāġhar-e-mai-ḳhāna-e-nai-rañg hai
gardish-e-majnūñ ba-chashmak-hā-e-lailā āshnā",mirza-ghalib
"shauq hai sāmāñ-tarāz-e-nāzish-e-arbāb-e-ajz
zarra sahrā-dast-gāh o qatra dariyā-āshnā",mirza-ghalib
"maiñ aur ek aafat kā TukḌā vo dil-e-vahshī ki hai
āfiyat kā dushman aur āvārgī kā āshnā",mirza-ghalib
"shikva-sañj-e-rashk-e-ham-dīgar na rahnā chāhiye
merā zaanū monis aur ā.īna terā āshnā",mirza-ghalib
"kohkan naqqāsh-e-yak-timsāl-e-shīrīñ thā 'asad'
sañg se sar maar kar hove na paidā āshnā",mirza-ghalib
"ḳhud-parastī se rahe bāham-digar nā-āshnā
bekasī merī sharīk ā.īna terā āshnā",mirza-ghalib
"ātish-e-mū-e-dimāġh-e-shauq hai terā tapāk
varna ham kis ke haiñ ai dāġh-e-tamannā āshnā",mirza-ghalib
"jauhar-e-ā.īna juz ramz-e-sar-e-mizhgāñ nahīñ
āshnā kī ham-digar samjhe hai iimā āshnā",mirza-ghalib
"rabt-e-yak-shīrāza-e-vahshat haiñ ajzā-e-bahār
sabza begāna sabā āvāra gul nā-āshnā",mirza-ghalib
"be-dimāġhī shikva-sañj-e-rashk-e-ham-dīgar nahīñ
yaar terā jām-e-mai ḳhamyāza merā āshnā",mirza-ghalib
"roñdī huī hai kaukaba-e-shahryār kī
itrā.e kyuuñ na ḳhaak sar-e-rahguzār kī",mirza-ghalib
"jab us ke dekhne ke liye aa.eñ bādshāh
logoñ meñ kyuuñ numūd na ho lāla-zār kī",mirza-ghalib
"bhūke nahīñ haiñ sair-e-gulistāñ ke ham vale
kyūñkar na khā.iye ki havā hai bahār kī",mirza-ghalib
"rone se aur ishq meñ bebāk ho ga.e
dho.e ga.e ham itne ki bas paak ho ga.e",mirza-ghalib
"sarf-e-bahā-e-mai hue ālāt-e-mai-kashī
the ye hī do hisāb so yuuñ paak ho ga.e",mirza-ghalib
"rusvā-e-dahr go hue āvārgī se tum
baare tabī.atoñ ke to chālāk ho ga.e",mirza-ghalib
"kahtā hai kaun nāla-e-bulbul ko be-asar
parde meñ gul ke laakh jigar chaak ho ga.e",mirza-ghalib
"pūchhe hai kyā vajūd o adam ahl-e-shauq kā
aap apnī aag ke ḳhas-o-ḳhāshāk ho ga.e",mirza-ghalib
"karne ga.e the us se taġhāful kā ham gila
kī ek hī nigāh ki bas ḳhaak ho ga.e",mirza-ghalib
"is rañg se uThā.ī kal us ne 'asad' kī na.ash
dushman bhī jis ko dekh ke ġhamnāk ho ga.e",mirza-ghalib
"ruḳh-e-nigār se hai soz-e-jāvidānī-e-sham.a
huī hai ātish-e-gul āb-e-zindagānī-e-sham.a",mirza-ghalib
"zabān-e-ahl-e-zabāñ meñ hai marg-e-ḳhāmoshī
ye baat bazm meñ raushan huī zabānī-e-sham.a",mirza-ghalib
"kare hai sarf ba-īmā-e-sho.ala qissa tamām
ba-tarz-e-ahl-e-fanā hai fasāna-ḳhvānī-e-sham.a",mirza-ghalib
"ġham us ko hasrat-e-parvāna kā hai ai sho.ale
tire larazne se zāhir hai nā-tavānī-e-sham.a",mirza-ghalib
"tire ḳhayāl se ruuh ehtizāz kartī hai
ba-jalva-rezi-e-bād-o-ba-par-fishānī-e-sham.a",mirza-ghalib
"nashāt-e-dāġh-e-ġham-e-ishq kī bahār na pūchh
shaguftagī hai shahīd-e-gul-e-ḳhizānī-e-sham.a",mirza-ghalib
"jale hai dekh ke bālīn-e-yār par mujh ko
na kyuuñ ho dil pe mire dāġh-e-bad-gumānī-e-sham.a",mirza-ghalib
"sādgī par us kī mar jaane kī hasrat dil meñ hai
bas nahīñ chaltā ki phir ḳhanjar kaf-e-qātil meñ hai",mirza-ghalib
"dekhnā taqrīr kī lazzat ki jo us ne kahā
maiñ ne ye jaanā ki goyā ye bhī mere dil meñ hai",mirza-ghalib
"garche hai kis kis burā.ī se vale bā.īñ-hama
zikr merā mujh se behtar hai ki us mahfil meñ hai",mirza-ghalib
"bas hujūm-e-nā-umīdī ḳhaak meñ mil jā.egī
ye jo ik lazzat hamārī sa.ī-e-be-hāsil meñ hai",mirza-ghalib
"rañj-e-rah kyuuñ khīñchiye vāmāndagī ko ishq hai
uTh nahīñ saktā hamārā jo qadam manzil meñ hai",mirza-ghalib
"jalva zār-e-ātish-e-dozaḳh hamārā dil sahī
fitna-e-shor-e-qayāmat kis ke āb-o-gil meñ hai",mirza-ghalib
"hai dil-e-shorīda-e-'ġhālib' tilism-e-pech-o-tāb
rahm kar apnī tamannā par ki kis mushkil meñ hai",mirza-ghalib
"sab kahāñ kuchh lāla-o-gul meñ numāyāñ ho ga.iiñ
ḳhaak meñ kyā sūrateñ hoñgī ki pinhāñ ho ga.iiñ",mirza-ghalib
"yaad thiiñ ham ko bhī rañgā-rañg bazm-ārā.īyāñ
lekin ab naqsh-o-nigār-e-tāq-e-nisyāñ ho ga.iiñ",mirza-ghalib
"thiiñ banāt-un-nāsh-e-gardūñ din ko parde meñ nihāñ
shab ko un ke jī meñ kyā aa.ī ki uryāñ ho ga.iiñ",mirza-ghalib
"qaid meñ yāqūb ne lī go na yūsuf kī ḳhabar
lekin āñkheñ rauzan-e-dīvār-e-zindāñ ho ga.iiñ",mirza-ghalib
"sab raqīboñ se hoñ nā-ḳhush par zanān-e-misr se
hai zuleḳhā ḳhush ki mahv-e-māh-e-kan.āñ ho ga.iiñ",mirza-ghalib
"jū-e-ḳhūñ āñkhoñ se bahne do ki hai shām-e-firāq
maiñ ye samjhūñgā ki sham.eñ do farozāñ ho ga.iiñ",mirza-ghalib
"in parī-zādoñ se leñge ḳhuld meñ ham intiqām
qudrat-e-haq se yahī hūreñ agar vaañ ho ga.iiñ",mirza-ghalib
"niiñd us kī hai dimāġh us kā hai rāteñ us kī haiñ
terī zulfeñ jis ke baazū par pareshāñ ho ga.iiñ",mirza-ghalib
"maiñ chaman meñ kyā gayā goyā dabistāñ khul gayā
bulbuleñ sun kar mire naale ġhazal-ḳhvāñ ho ga.iiñ",mirza-ghalib
"vo nigāheñ kyuuñ huī jaatī haiñ yā-rab dil ke paar
jo mirī kotāhī-e-qismat se mizhgāñ ho ga.iiñ",mirza-ghalib
"bas-ki rokā maiñ ne aur siine meñ ubhrīñ pai-ba-pai
merī aaheñ baḳhiya-e-chāk-e-garebāñ ho ga.iiñ",mirza-ghalib
"vaañ gayā bhī maiñ to un kī gāliyoñ kā kyā javāb
yaad thiiñ jitnī duā.eñ sarf-e-darbāñ ho ga.iiñ",mirza-ghalib
"jāñ-fizā hai baada jis ke haath meñ jaam aa gayā
sab lakīreñ haath kī goyā rag-e-jāñ ho ga.iiñ",mirza-ghalib
"ham muvahhid haiñ hamārā kesh hai tark-e-rūsūm
millateñ jab miT ga.iiñ ajzā-e-īmāñ ho ga.iiñ",mirza-ghalib
"rañj se ḳhūgar huā insāñ to miT jaatā hai rañj
mushkileñ mujh par paḌīñ itnī ki āsāñ ho ga.iiñ",mirza-ghalib
"yuuñ hī gar rotā rahā 'ġhālib' to ai ahl-e-jahāñ
dekhnā in bastiyoñ ko tum ki vīrāñ ho ga.iiñ",mirza-ghalib
"sad jalva rū-ba-rū hai jo mizhgāñ uThā.iye
tāqat kahāñ ki diid kā ehsāñ uThā.iye",mirza-ghalib
"hai sañg par barāt-e-ma.āsh-e-junūn-e-ishq
ya.anī hunūz minnat-e-tiflāñ uThā.iye",mirza-ghalib
"dīvār bār-e-minnat-e-mazdūr se hai ḳham
ai ḳhānumāñ-ḳharāb na ehsāñ uThā.iye",mirza-ghalib
"yā mere zaḳhm-e-rashk ko rusvā na kījiye
yā parda-e-tabassum-e-pinhāñ uThā.iye",mirza-ghalib
"hastī fareb-nāma-e-mauj-e-sarāb hai
yak umr nāz-e-shoḳhi-e-unvāñ uThā.iye",mirza-ghalib
"safā-e-hairat-e-ā.īna hai sāmān-e-zang āḳhir
taġhayyur āb-e-bar-jā-māñda kā paatā hai rañg āḳhir",mirza-ghalib
"na kī sāmān-e-aish-o-jāh ne tadbīr vahshat kī
huā jām-e-zumurrad bhī mujhe dāġh-e-palañg āḳhir",mirza-ghalib
"ḳhat-e-nau-ḳhez nīl-e-chashm zaḳhm-e-sāfī-e-āriz
liyā ā.īna ne hirz-e-par-e-tūtī ba-chang āḳhir",mirza-ghalib
"hilāl-āsā tahī rah gar kushādan-hā-e-dil chāhe
huā mah kasrat-e-sarmāya-andozī se tañg āḳhir",mirza-ghalib
"taḌap kar mar gayā vo said-e-bāl-afshāñ ki muztar thā
huā nāsū-e-chashm-e-ta.aziyat chashm-e-ḳhadañg āḳhir",mirza-ghalib
"likhī yāroñ kī bad-mastī ne maiḳhāne kī pāmālī
hui qatra-fishānī-hā-e-mai-bārān-e-sañg āḳhir",mirza-ghalib
"'asad' parde meñ bhī āhañg-e-shauq-e-yār qaa.em hai
nahīñ hai naġhme se ḳhālī ḳhamīdan-hā-e-chañg āḳhir",mirza-ghalib
"sar-gashtagī meñ ālam-e-hastī se yaas hai
taskīñ ko de naved ki marne kī aas hai",mirza-ghalib
"letā nahīñ mire dil-e-āvāra kī ḳhabar
ab tak vo jāntā hai ki mere hī paas hai",mirza-ghalib
"kījiye bayāñ surūr-e-tap-e-ġham kahāñ talak
har mū mire badan pe zabān-e-sipās hai",mirza-ghalib
"hai vo ġhurūr-e-husn se begāna-e-vafā
har-chand us ke paas dil-e-haq-shanās hai",mirza-ghalib
"pī jis qadar mile shab-e-mahtāb meñ sharāb
is balġhamī-mizāj ko garmī hī raas hai",mirza-ghalib
"har ik makān ko hai makīñ se sharaf 'asad'
majnūñ jo mar gayā hai to jañgal udaas hai",mirza-ghalib
"kyā ġham hai us ko jis kā 'alī' sā imaam ho
itnā bhī ai falak-zada kyuuñ bad-havās hai",mirza-ghalib
"sarāpā rehn-e-ishq-o-nā-guzīr-e-ulfat-e-hastī
ibādat barq kī kartā huuñ aur afsos hāsil kā",mirza-ghalib
"ba-qadr-e-zarf hai saaqī ḳhumār-e-tishna-kāmī bhī
jo tū dariyā-e-mai hai to maiñ ḳhamyāza huuñ sāhil kā",mirza-ghalib
"zi-bas ḳhūñ-gashta-e-rashk-e-vafā thā vahm bismil kā
churāyā zaḳhm-hā-e-dil ne paanī teġh-e-qātil kā",mirza-ghalib
"nigāh-e-chashm-e-hāsid vaam le ai zauq-e-ḳhud-bīnī
tamāshā.ī huuñ vahdat-ḳhāna-e-ā.īna-e-dil kā",mirza-ghalib
"sharar-fursat nigah sāmān-e-yak-ālam charāġhāñ hai
ba-qadr-e-rañg yaañ gardish meñ hai paimāna mahfil kā",mirza-ghalib
"sarāsar tāḳhtan ko shash-jihat yak-arsa jaulāñ thā
huā vāmāñdgī se rah-ravāñ kī farq manzil kā",mirza-ghalib
"mujhe rāh-e-suḳhan meñ ḳhauf-e-gum-rāhī nahīñ ġhālib
asā-e-ḳhizr-e-sahrā-e-suḳhan hai ḳhāma be-dil kā",mirza-ghalib
"satā.ish-gar hai zāhid is qadar jis bāġh-e-rizvāñ kā
vo ik guldasta hai ham be-ḳhudoñ ke tāq-e-nisyāñ kā",mirza-ghalib
"bayāñ kyā kījiye be-dād-e-kāvish-hā-e-mizhgāñ kā
ki har yak qatra-e-ḳhūñ daana hai tasbīh-e-marjāñ kā",mirza-ghalib
"na aa.ī satvat-e-qātil bhī maane mere nāloñ ko
liyā dāñtoñ meñ jo tinkā huā resha niyastāñ kā",mirza-ghalib
"dikhā.ūñgā tamāshā dī agar fursat zamāne ne
mirā har dāġh-e-dil ik tuḳhm hai sarv-e-charāġhāñ kā",mirza-ghalib
"kiyā ā.īna-ḳhāne kā vo naqsha tere jalve ne
kare jo partav-e-ḳhurshīd aalam shabnamistāñ kā",mirza-ghalib
"mirī ta.amīr meñ muzmar hai ik sūrat ḳharābī kī
hayūlā barq-e-ḳhirman kā hai ḳhūn-e-garm dahqāñ kā",mirza-ghalib
"ugā hai ghar meñ har sū sabza vīrānī tamāshā kar
madār ab khodne par ghaas ke hai mere darbāñ kā",mirza-ghalib
"ḳhamoshī meñ nihāñ ḳhūñ-gashta lākhoñ ārzūeñ haiñ
charāġh-e-murdā huuñ maiñ be-zabāñ gor-e-ġharībāñ kā",mirza-ghalib
"hanūz ik partav-e-naqsh-e-ḳhayāl-e-yār baaqī hai
dil-e-afsurda goyā hujra hai yūsuf ke zindāñ kā",mirza-ghalib
"baġhal meñ ġhair kī aaj aap sote haiñ kahīñ varna
sabab kyā ḳhvāb meñ aa kar tabassum-hā-e-pinhāñ kā",mirza-ghalib
"nahīñ ma.alūm kis kis kā lahū paanī huā hogā
qayāmat hai sarishk-ālūda honā terī mizhgāñ kā",mirza-ghalib
"nazar meñ hai hamārī jāda-e-rāh-e-fanā 'ġhālib'
ki ye shīrāza hai aalam ke ajzā-e-pareshāñ kā",mirza-ghalib
"shab ḳhumār-e-shauq-e-sāqī rustaḳhez-andāza thā
tā-muhīt-e-bāda sūrat ḳhāna-e-ḳhamyāza thā",mirza-ghalib
"yak qadam vahshat se dars-e-daftar-e-imkāñ khulā
jaada ajzā-e-do-ālam dasht kā shīrāza thā",mirza-ghalib
"māna-e-vahshat-ḳhirāmī-hā-e-lailā kaun hai
ḳhāna-e-majnūn-e-sahrā-gard be-darvāza thā",mirza-ghalib
"pūchh mat rusvā.i-e-andāz-e-istiġhnā-e-husn
dast marhūn-e-hinā ruḳhsār rahn-e-ġhāza thā",mirza-ghalib
"nāla-e-dil ne diye aurāq-e-laḳht-e-dil ba-bād
yād-gār-e-nāla ik dīvān-e-be-shīrāza thā",mirza-ghalib
"huuñ charāġhān-e-havas juuñ kāġhaz-e-ātish-zada
daaġh garm-e-koshish-e-ījād-e-dāġh-e-tāza thā",mirza-ghalib
"be-navā.ī tar sadā-e-naġhma-e-shohrat 'asad'
boriyā yak nīstāñ-ālam buland āvāza thā",mirza-ghalib
"shab ki barq-e-soz-e-dil se zahra-e-abr aab thā
sho.ala-e-javvāla har yak halqa-e-girdāb thā",mirza-ghalib
"vaañ karam ko uzr-e-bārish thā ināñ-gīr-e-ḳhirām
girye se yaañ pumba-e-bālish kaf-e-sailāb thā",mirza-ghalib
"vaañ ḳhud-ārā.ī ko thā motī pirone kā ḳhayāl
yaañ hujūm-e-ashk meñ tār-e-nigah nāyāb thā",mirza-ghalib
"jalva-e-gul ne kiyā thā vaañ charāġhāñ aabjū
yaañ ravāñ mizhgān-e-chashm-e-tar se ḳhūn-e-nāb thā",mirza-ghalib
"yaañ sar-e-pur-shor be-ḳhvābī se thā dīvār-jū
vaañ vo farq-e-nāz mahv-e-bālish-e-kim-ḳhvāb thā",mirza-ghalib
"yaañ nafas kartā thā raushan sham-e-bazm-e-be-ḳhudī
jalva-e-gul vaañ bisāt-e-sohbat-e-ahbāb thā",mirza-ghalib
"farsh se tā arsh vaañ tūfāñ thā mauj-e-rañg kā
yaañ zamīñ se āsmāñ tak soḳhtan kā baab thā",mirza-ghalib
"nā-gahāñ is rañg se ḳhūnāba Tapkāne lagā
dil ki zauq-e-kāvish-e-nāḳhun se lazzat-yāb thā",mirza-ghalib
"shab ki vo majlis-faroz-e-ḳhalvat-e-nāmūs thā
rishta-e-har-sham.a ḳhār-e-kisvat-e-fānūs thā",mirza-ghalib
"mash.had-e-āshiq se kosoñ tak jo ugtī hai hinā
kis qadar yā-rab halāk-e-hasrat-e-pā-bos thā",mirza-ghalib
"hāsil-e-ulfat na dekhā juz-shikast-e-ārzū
dil-ba-dil paivasta goyā yak lab-e-afsos thā",mirza-ghalib
"kyā kahūñ bīmārī-e-ġham kī farāġhat kā bayāñ
jo ki khāyā ḳhūn-e-dil be-minnat-e-kaimūs thā",mirza-ghalib
"shabnam ba-gul-e-lāla na ḳhālī z-adā hai
dāġh-e-dil-e-bedard nazar-gāh-e-hayā hai",mirza-ghalib
"dil ḳhūñ-shuda-e-kashmakash-e-hasrat-e-dīdār
ā.īna ba-dast-e-but-e-bad-mast hinā hai",mirza-ghalib
"shole se na hotī havas-e-shola ne jo kī
jī kis qadar afsurdagi-e-dil pe jalā hai",mirza-ghalib
"timsāl meñ terī hai vo shoḳhī ki ba-sad-zauq
ā.īna ba-andāz-e-gul āġhosh-kushā hai",mirza-ghalib
"qumrī kaf-e-ḳhākistar o bulbul qafas-e-rañg
ai naala nishān-e-jigar-e-soḳhta kyā hai",mirza-ghalib
"ḳhū ne tirī afsurda kiyā vahshat-e-dil ko
māshūqī o be-hauslagī tarfa balā hai",mirza-ghalib
"majbūrī o dāvā-e-giraftāri-e-ulfat
dast-e-tah-e-sañg-āmda paimān-e-vafā hai",mirza-ghalib
"mālūm huā hāl-e-shahīdān-e-guzashta
teġh-e-sitam ā.īna-e-tasvīr-numā hai",mirza-ghalib
"ai partav-e-ḳhurshīd-e-jahāñ-tāb idhar bhī
saa.e kī tarah ham pe ajab vaqt paḌā hai",mirza-ghalib
"nā-karda gunāhoñ kī bhī hasrat kī mile daad
yā rab agar in karda gunāhoñ kī sazā hai",mirza-ghalib
"begānagī-e-ḳhalq se be-dil na ho 'ġhālib'
koī nahīñ terā to mirī jaan ḳhudā hai",mirza-ghalib
"shauq har rañg raqīb-e-sar-o-sāmāñ niklā
qais tasvīr ke parde meñ bhī uryāñ niklā",mirza-ghalib
"zaḳhm ne daad na dī tañgi-e-dil kī yā rab
tiir bhī sīna-e-bismil se par-afshāñ niklā",mirza-ghalib
"bū-e-gul nāla-e-dil dūd-e-charāġh-e-mahfil
jo tirī bazm se niklā so pareshāñ niklā",mirza-ghalib
"dil-e-hasrat-zada thā mā.ida-e-lazzat-e-dard
kaam yāroñ kā ba-qadr-e-lab-o-dandāñ niklā",mirza-ghalib
"thī nau-āmūz-e-fanā himmat-e-dushvār-pasand
saḳht mushkil hai ki ye kaam bhī āsāñ niklā",mirza-ghalib
"dil meñ phir girye ne ik shor uThāyā 'ġhālib'
aah jo qatra na niklā thā so tūfāñ niklā",mirza-ghalib
"kār-ḳhāne se junūñ ke bhī maiñ uryāñ niklā
merī qismat kā na ek-ādh garebāñ niklā",mirza-ghalib
"sāġhar-e-jalva-e-sarshār hai har zarra-e-ḳhāk
shauq-e-dīdār balā ā.ina-sāmāñ niklā",mirza-ghalib
"kuchh khaTaktā thā mire siine meñ lekin āḳhir
jis ko dil kahte the so tiir kā paikāñ niklā",mirza-ghalib
"kis qadar ḳhaak huā hai dil-e-majnūñ yā rab
naqsh-e-har-zarra suvaidā-e-bayābāñ niklā",mirza-ghalib
"shor-e-rusvā.i-e-dil dekh ki yak-nāla-e-shauq
laakh parde meñ chhupā par vahī uryāñ niklā",mirza-ghalib
"shoḳhī-e-rañg-e-hinā ḳhūn-e-vafā se kab tak
āḳhir ai ahd-shikan tū bhī pashemāñ niklā",mirza-ghalib
"jauhar-ījād-e-ḳhat-e-sabz hai ḳhud-bīnī-e-husn
jo na dekhā thā so ā.īne meñ pinhāñ niklā",mirza-ghalib
"maiñ bhī māzūr-e-junūñ huuñ 'asad' ai ḳhāna-ḳharāb
peshvā lene mujhe ghar se bayābāñ niklā",mirza-ghalib
"shikve ke naam se be-mehr ḳhafā hotā hai
ye bhī mat kah ki jo kahiye to gila hotā hai",mirza-ghalib
"pur huuñ maiñ shikve se yuuñ raag se jaise baajā
ik zarā chheḌiye phir dekhiye kyā hotā hai",mirza-ghalib
"go samajhtā nahīñ par husn-e-talāfī dekho
shikva-e-jaur se sargarm-e-jafā hotā hai",mirza-ghalib
"ishq kī raah meñ hai charḳh-e-makaukab kī vo chaal
sust-rau jaise koī ābla-pā hotā hai",mirza-ghalib
"kyuuñ na Thahreñ hadaf-e-nāvak-e-bedād ki ham
aap uThā laate haiñ gar tiir ḳhatā hotā hai",mirza-ghalib
"ḳhuub thā pahle se hote jo ham apne bad-ḳhvāh
ki bhalā chāhte haiñ aur burā hotā hai",mirza-ghalib
"naala jaatā thā pare arsh se merā aur ab
lab tak aatā hai jo aisā hī rasā hotā hai",mirza-ghalib
"ḳhāma merā ki vo hai bār-bud-e-bazm-e-suḳhan
shaah kī mad.h meñ yuuñ naġhma-sarā hotā hai",mirza-ghalib
"ai shahanshāh-e-kavākib sipah-o-mehr-e-alam
tere ikrām kā haq kis se adā hotā hai",mirza-ghalib
"saat aqlīm kā hāsil jo farāham kiije
to vo lashkar kā tire nāl-e-bahā hotā hai",mirza-ghalib
"har mahīne meñ jo ye badr se hotā hai hilāl
āstāñ par tire mah nāsiya sā hotā hai",mirza-ghalib
"maiñ jo gustāḳh huuñ ā.īn-e-ġhazal-ḳhvānī meñ
ye bhī terā hī karam zauq-fazā hotā hai",mirza-ghalib
"rakhiyo 'ġhālib' mujhe is talḳh-navā.ī meñ muaaf
aaj kuchh dard mire dil meñ sivā hotā hai",mirza-ghalib
"shumār-e-sub.ha marġhūb-e-but-e-mushkil-pasand aayā
tamāshā-e-ba-yak-kaf burdan-e-sad-dil-pasand aayā",mirza-ghalib
"ba-faiz-e-be-dilī naumīdi-e-jāved āsāñ hai
kushāyish ko hamārā uqda-e-mushkil-pasand aayā",mirza-ghalib
"havā-e-sair-e-gul ā.īna-e-be-mehri-e-qātil
ki andāz-e-ba-ḳhūñ-ġhaltīdan-e-bismil-pasand aayā",mirza-ghalib
"ravānī-hā-e-mauj-e-ḳhūn-e-bismil se Tapaktā hai
ki lutf-e-be-tahāshā-raftan-e-qātil-pasand aayā",mirza-ghalib
"'asad' har jā suḳhan ne tarh-e-bāġh-e-tāza Daalī hai
mujhe rañg-e-bahār-ījādi-e-be-dil-pasand aayā",mirza-ghalib
"sīmāb-pusht garmi-e-ā.īna de hai ham
hairāñ kiye hue haiñ dil-e-be-qarār ke",mirza-ghalib
"āġhosh-e-gul kushūda barā-e-vidā hai
ai andalīb chal ki chale din bahār ke",mirza-ghalib
"yuuñ bād-e-zabt-e-ashk phirūñ gird yaar ke
paanī piye kisū pe koī jaise vaar ke",mirza-ghalib
"bād-az-vidā-e-yār ba-ḳhūñ dar tapīda haiñ
naqsh-e-qadam haiñ ham kaf-e-pā-e-nigār ke",mirza-ghalib
"ham mashq-e-fikr-e-vasl-o-ġham-e-hijr se 'asad'
laa.eq nahīñ rahe haiñ ġham-e-rozgār ke",mirza-ghalib
"sitam-kash maslahat se huuñ ki ḳhūbāñ tujh pe āshiq haiñ
takalluf bartaraf mil jā.egā tujh sā raqīb āḳhir",mirza-ghalib
"siyāhī jaise gir jaa.e dam-e-tahrīr kāġhaz par
mirī qismat meñ yuuñ tasvīr hai shab-hā-e-hijrāñ kī",mirza-ghalib
"kahūñ kyā garm-joshī mai-kashī meñ sho.ala-rūyāñ kī
ki sham-e-ḳhāna-e-dil ātish-e-mai se farozāñ kī",mirza-ghalib
"hamesha mujh ko tiflī meñ bhī mashq-e-terah-rozī thī
siyāhī hai mire ayyām meñ lauh-e-dabistāñ kī",mirza-ghalib
"dareġh āh-e-sahar-gah kār-e-bād-e-sub.h kartī hai
ki hotī hai ziyāda sard-mehrī sham.a-rūyāñ kī",mirza-ghalib
"mujhe apne junūñ kī be-takalluf parda-dārī thī
va-lekin kyā karūñ aave jo rusvā.ī garebāñ kī",mirza-ghalib
"hunar paidā kiyā hai maiñ ne hairat-āzmā.ī meñ
ki jauhar aa.ine kā har palak hai chashm-e-hairāñ kī",mirza-ghalib
"ḳhudāyā kis qadar ahl-e-nazar ne ḳhaak chhānī hai
ki haiñ sad-raḳhna juuñ ġhirbāl dīvāreñ gulistāñ kī",mirza-ghalib
"huā sharm-e-tahī-dastī se se vo bhī sar-nigūñ āḳhir
bas ai zaḳhm-e-jigar ab dekh le shorish namak-dāñ kī",mirza-ghalib
"bayād-e-garmī-e-sohbat ba-rañg-e-sho.ala dahke hai
chhupā.ūñ kyūñki 'ġhālib' sozisheñ dāġh-e-numāyāñ kī",mirza-ghalib
"junūñ tohmat-kash-e-taskīñ na ho gar shādmānī kī
namak-pāsh-e-ḳharāsh-e-dil hai lazzat zindagānī kī",mirza-ghalib
"kashākash-hā-e-hastī se kare kyā sa.i-e-āzādī
hui zanjīr-e-mauj-e-āb ko fursat ravānī kī",mirza-ghalib
"na khīñch ai sa.ī-e-dast-e-nā-rasā zulf-e-tamannā ko
pareshāñ-tar hai mū-e-ḳhāma se tadbīr maanī kī",mirza-ghalib
"kahāñ ham bhī rag-o-pai rakhte haiñ insāf bahattar hai
na khīñche tāqat-e-ḳhamyāza tohmat nā-tavānī kī",mirza-ghalib
"takalluf-bartaraf farhād aur itnī subukdastī
ḳhayāl āsāñ thā lekin ḳhvāb-e-ḳhusrav ne girānī kī",mirza-ghalib
"pas-az-murdan bhī dīvāna ziyārat-gāh-e-tiflāñ hai
sharār-e-sañg ne turbat pe merī gul-fishānī kī",mirza-ghalib
"'asad' ko boriye meñ dhar ke phūñkā mauj-e-hastī ne
faqīrī meñ bhī baaqī hai sharārat naujavānī kī",mirza-ghalib
"surma-e-muft-e-nazar huuñ mirī qīmat ye hai
ki rahe chashm-e-ḳharīdār pe ehsāñ merā",mirza-ghalib
"ruḳhsat-e-nāla mujhe de ki mabādā zālim
tere chehre se ho zāhir ġham-e-pinhāñ merā",mirza-ghalib
"ḳhalvat-e-ābila-e-pā meñ hai jaulāñ merā
ḳhuuñ hai dil tañgī-e-vahshat se bayābāñ merā",mirza-ghalib
"hasrat-e-nashsha-e-vahshat na ba-sa.i-e-dil hai
arz-e-ḳhamiyāza-e-majnūñ hai garebāñ merā",mirza-ghalib
"fahm zanjīrī-e-be-rabtī-e-dil hai yā-rab
kis zabāñ meñ hai laqab ḳhvāb-e-pareshāñ merā",mirza-ghalib
"tā ham ko shikāyat kī bhī baaqī na rahe jā
sun lete haiñ go zikr hamārā nahīñ karte",mirza-ghalib
"'ġhālib' tirā ahvāl sunā deñge ham un ko
vo sun ke bulā leñ ye ijārā nahīñ karte",mirza-ghalib
"taġhāful-dost huuñ merā dimāġh-e-ajz aalī hai
agar pahlū-tahī kiije to jā merī bhī ḳhālī hai",mirza-ghalib
"rahā ābād aalam ahl-e-himmat ke na hone se
bhare haiñ jis qadar jām-o-subū mai-ḳhāna ḳhālī hai",mirza-ghalib
"tapish se merī vaqf-e-kashmakash har tār-e-bistar hai
mirā sar rañj-e-bālīñ hai mirā tan bār-e-bistar hai",mirza-ghalib
"sarishk-e-sar ba-sahrā daada nūr-ul-ain-e-dāman hai
dil-e-be-dast-o-pā uftāda bar-ḳhurdār-e-bistar hai",mirza-ghalib
"ḳhushā iqbāl-e-rañjūrī ayādat ko tum aa.e ho
faroġh-e-sham-e-bālīñ tāla-e-bedār-e-bistar hai",mirza-ghalib
"ba-tūfāñ-gāh-e-josh-e-iztirāb-e-shām-e-tanhā.ī
shuā-e-āftāb-e-sub.h-e-mahshar tār-e-bistar hai",mirza-ghalib
"abhī aatī hai bū bālish se us kī zulf-e-mushkīñ kī
hamārī diid ko ḳhvāb-e-zuleḳhā ār-e-bistar hai",mirza-ghalib
"kahūñ kyā dil kī kyā hālat hai hijr-e-yār meñ ġhālib
ki betābī se har-yak tār-e-bistar ḳhār-e-bistar hai",mirza-ghalib
"taskīñ ko ham na ro.eñ jo zauq-e-nazar mile
hūrān-e-ḳhuld meñ tirī sūrat magar mile",mirza-ghalib
"apnī galī meñ mujh ko na kar dafn bād-e-qatl
mere pate se ḳhalq ko kyuuñ terā ghar mile",mirza-ghalib
"sāqī-garī kī sharm karo aaj varna ham
har shab piyā hī karte haiñ mai jis qadar mile",mirza-ghalib
"tujh se to kuchh kalām nahīñ lekin ai nadīm
merā salām kahiyo agar nāma-bar mile",mirza-ghalib
"tum ko bhī ham dikhā.eñ ki majnūñ ne kyā kiyā
fursat kashākash-e-ġham-e-pinhāñ se gar mile",mirza-ghalib
"lāzim nahīñ ki ḳhizr kī ham pairvī kareñ
jaanā ki ik buzurg hameñ ham-safar mile",mirza-ghalib
"ai sākinān-e-kucha-e-dildār dekhnā
tum ko kahīñ jo 'ġhālib'-e-āshufta-sar mile",mirza-ghalib
"tere tausan ko sabā bāñdhte haiñ
ham bhī mazmūñ kī havā bāñdhte haiñ",mirza-ghalib
"aah kā kis ne asar dekhā hai
ham bhī ek apnī havā bāñdhte haiñ",mirza-ghalib
"terī fursat ke muqābil ai umr
barq ko pa-ba-hinā bāñdhte haiñ",mirza-ghalib
"qaid-e-hastī se rihā.ī ma.alūm
ashk ko be-sar-o-pā bāñdhte haiñ",mirza-ghalib
"nashsha-e-rañg se hai vāshud-e-gul
mast kab band-e-qabā bāñdhte haiñ",mirza-ghalib
"ġhalatī-hā-e-mazāmīñ mat pūchh
log naale ko rasā bāñdhte haiñ",mirza-ghalib
"ahl-e-tadbīr kī vāmāndgiyāñ
ābloñ par bhī hinā bāñdhte haiñ",mirza-ghalib
"saada purkār haiñ ḳhūbāñ 'ġhālib'
ham se paimān-e-vafā bāñdhte haiñ",mirza-ghalib
"paañv meñ jab vo hinā bāñdhte haiñ
mere hāthoñ ko judā bāñdhte haiñ",mirza-ghalib
"husn-e-afsurda-dil-hā-rañgīñ
shauq ko pā-ba-hinā bāñdhte haiñ",mirza-ghalib
"qaid meñ bhī hai asīrī āzād
chashm-e-zanjīr ko vā bāñdhte haiñ",mirza-ghalib
"shaiḳh-jī ka.abe kā jaanā ma.alūm
aap masjid meñ gadhā bāñdhte haiñ",mirza-ghalib
"kis kā dil zulf se bhāgā ki 'asad'
dast-e-shāna ba-qazā bāñdhte haiñ",mirza-ghalib
"tere bīmār pe haiñ fariyādī
vo jo kāġhaz meñ davā bāñdhte haiñ",mirza-ghalib
"tum apne shikve kī bāteñ na khod khod ke pūchho
hazar karo mire dil se ki is meñ aag dabī hai",mirza-ghalib
"dilā ye dard-o-alam bhī to muġhtanim hai ki āḳhir
na girya-e-saharī hai na āh-e-nīm-shabī hai",mirza-ghalib
"nazar ba-naqs-e-gadāyāñ kamāl-e-be-adabī hai
ki ḳhār-e-ḳhushk ko bhī dāvā-e-chaman-nasabī hai",mirza-ghalib
"huā visāl se shauq-e-dil-e-harīs ziyāda
lab-e-qadah pe kaf-e-bāda josh-e-tishna-labī hai",mirza-ghalib
"ḳhushā vo dil ki sarāpā tilism-e-be-ḳhabarī ho
junūn o yaas o alam rizq-e-mudda.ā-talabī hai",mirza-ghalib
"chaman meñ kis ke ye barham hui hai bazm-e-tamāshā
ki barg barg-e-saman shīsha reza-e-halabī hai",mirza-ghalib
"imām-e-zāhir-o-bātin amīr-e-sūrat-o-ma.anī
'alī' valī asadullāh jānashīn-e-nabī hai",mirza-ghalib
"tum jaano tum ko ġhair se jo rasm-o-rāh ho
mujh ko bhī pūchhte raho to kyā gunāh ho",mirza-ghalib
"bachte nahīñ muvāḳhaza-e-roz-e-hashr se
qātil agar raqīb hai to tum gavāh ho",mirza-ghalib
"kyā vo bhī be-gunah-kush o haq-nā-shanās haiñ
maanā ki tum bashar nahīñ ḳhurshīd o maah ho",mirza-ghalib
"ubhrā huā naqāb meñ hai un ke ek taar
martā huuñ maiñ ki ye na kisī kī nigāh ho",mirza-ghalib
"jab mai-kada chhuTā to phir ab kyā jagah kī qaid
masjid ho madrasa ho koī ḳhānqāh ho",mirza-ghalib
"sunte haiñ jo bahisht kī tārīf sab durust
lekin ḳhudā kare vo tirā jalva-gāh ho",mirza-ghalib
"'ġhālib' bhī gar na ho to kuchh aisā zarar nahīñ
duniyā ho yā rab aur mirā bādshāh ho",mirza-ghalib
"tū dost kasū kā bhī sitamgar na huā thā
auroñ pe hai vo zulm ki mujh par na huā thā",mirza-ghalib
"chhoḌā mah-e-naḳhshab kī tarah dast-e-qazā ne
ḳhurshīd hunūz us ke barābar na huā thā",mirza-ghalib
"taufīq ba-andāza-e-himmat hai azal se
āñkhoñ meñ hai vo qatra ki gauhar na huā thā",mirza-ghalib
"jab tak ki na dekhā thā qad-e-yār kā aalam
maiñ mo'taqid-e-fitna-e-mahshar na huā thā",mirza-ghalib
"maiñ sāda-dil āzurdagi-e-yār se ḳhush huuñ
ya.anī sabaq-e-shauq mukarrar na huā thā",mirza-ghalib
"dariyā-e-ma.āsī tunuk-ābī se huā ḳhushk
merā sar-e-dāman bhī abhī tar na huā thā",mirza-ghalib
"jaarī thī 'asad' dāġh-e-jigar se mirī tahsīl
ātish-kada jāgīr-e-samundar na huā thā",mirza-ghalib
"ug rahā hai dar-o-dīvār se sabza 'ġhālib'
ham bayābāñ meñ haiñ aur ghar meñ bahār aa.ī hai",mirza-ghalib
"us bazm meñ mujhe nahīñ bantī hayā kiye
baiThā rahā agarche ishāre huā kiye",mirza-ghalib
"dil hī to hai siyāsat-e-darbāñ se Dar gayā
maiñ aur jā.ūñ dar se tire bin sadā kiye",mirza-ghalib
"rakhtā phirūñ huuñ ḳhirqa o sajjāda rahn-e-mai
muddat huī hai dāvat āb-o-havā kiye",mirza-ghalib
"be-sarfa hī guzartī hai ho garche umr-e-ḳhizr
hazrat bhī kal kaheñge ki ham kyā kiyā kiye",mirza-ghalib
"maqdūr ho to ḳhaak se pūchhūñ ki ai la.iim
tū ne vo ganj-hā-e-garāñ-māya kyā kiye",mirza-ghalib
"kis roz tohmateñ na tarāshā kiye adū
kis din hamāre sar pe na aare chalā kiye",mirza-ghalib
"sohbat meñ ġhair kī na paḌī ho kahīñ ye ḳhū
dene lagā hai bosa baġhair iltijā kiye",mirza-ghalib
"zid kī hai aur baat magar ḳhū burī nahīñ
bhūle se us ne saikḌoñ va.ade vafā kiye",mirza-ghalib
"'ġhālib' tumhīñ kaho ki milegā javāb kyā
maanā ki tum kahā kiye aur vo sunā kiye",mirza-ghalib
"vaañ pahuñch kar jo ġhash aatā pa.e-ham hai ham ko
sad-rah āhañg-e-zamīñ bos-e-qadam hai ham ko",mirza-ghalib
"dil ko maiñ aur mujhe dil mahv-e-vafā rakhtā hai
kis qadar zauq-e-giriftāri-e-ham hai ham ko",mirza-ghalib
"zof se naqsh-e-pa-e-mor hai tauq-e-gardan
tire kūche se kahāñ tāqat-e-ram hai ham ko",mirza-ghalib
"jaan kar kiije taġhāful ki kuchh ummīd bhī ho
ye nigāh-e-ġhalat-andāz to sam hai ham ko",mirza-ghalib
"rashk-e-ham-tarhi o dard-e-asar-e-bāñg-e-hazīñ
nāla-e-murġh-e-sahar teġh-e-do-dam hai ham ko",mirza-ghalib
"sar uḌāne ke jo vaade ko mukarrar chāhā
hañs ke bole ki tire sar kī qasam hai ham ko",mirza-ghalib
"dil ke ḳhuuñ karne kī kyā vaj.h va-lekin nā-chār
pās-e-be-raunaqi-e-dīda aham hai ham ko",mirza-ghalib
"tum vo nāzuk ki ḳhamoshī ko fuġhāñ kahte ho
ham vo aajiz ki taġhāful bhī sitam hai ham ko",mirza-ghalib
"lucknow aane kā baa.is nahīñ khultā yaanī
havas-e-sair-o-tamāshā so vo kam hai ham ko",mirza-ghalib
"maqta-e-silsila-e-shauq nahīñ hai ye shahr
azm-e-sair-e-najaf-o-tauf-e-haram hai ham ko",mirza-ghalib
"liye jaatī hai kahīñ ek tavaqqo 'ġhālib'
jāda-e-rah kashish-e-kāf-e-karam hai ham ko",mirza-ghalib
"abr rotā hai ki bazm-e-tarab āmāda karo
barq hañstī hai ki fursat koī dam hai ham ko",mirza-ghalib
"vaañ us ko haul-e-dil hai to yaañ maiñ huuñ sharm-sār
ya.anī ye merī aah kī tāsīr se na ho",mirza-ghalib
"apne ko dekhtā nahīñ zauq-e-sitam ko dekh
ā.īna tā-ki dīda-e-naḳhchīr se na ho",mirza-ghalib
"vārasta us se haiñ ki mohabbat hī kyuuñ na ho
kiije hamāre saath adāvat hī kyuuñ na ho",mirza-ghalib
"chhoḌā na mujh meñ zo.af ne rañg iḳhtilāt kā
hai dil pe baar naqsh-e-mohabbat hī kyuuñ na ho",mirza-ghalib
"hai mujh ko tujh se tazkira-e-ġhair kā gila
har-chand bar-sabīl-e-shikāyat hī kyuuñ na ho",mirza-ghalib
"paidā huī hai kahte haiñ har dard kī davā
yuuñ ho to chāra-e-ġham-e-ulfat hī kyuuñ na ho",mirza-ghalib
"Daalā na be-kasī ne kisī se muāmla
apne se khīñchtā huuñ ḳhajālat hī kyuuñ na ho",mirza-ghalib
"hai aadmī bajā.e ḳhud ik mahshar-e-ḳhayāl
ham anjuman samajhte haiñ ḳhalvat hī kyuuñ na ho",mirza-ghalib
"hañgāma-e-zabūni-e-himmat hai infi.āl
hāsil na kiije dahr se ibrat hī kyuuñ na ho",mirza-ghalib
"vārastagī bahāna-e-begāngī nahīñ
apne se kar na ġhair se vahshat hī kyuuñ na ho",mirza-ghalib
"miTtā hai faut-e-fursat-e-hastī kā ġham koī
umr-e-azīz sarf-e-ibādat hī kyuuñ na ho",mirza-ghalib
"us fitna-ḳhū ke dar se ab uThte nahīñ 'asad'
us meñ hamāre sar pe qayāmat hī kyuuñ na ho",mirza-ghalib
"vo aa ke ḳhvāb meñ taskīn-e-iztirāb to de
vale mujhe tapish-e-dil majāl-e-ḳhvāb to de",mirza-ghalib
"kare hai qatl lagāvaT meñ terā ro denā
tirī tarah koī teġh-e-nigah ko aab to de",mirza-ghalib
"dikhā ke jumbish-e-lab hī tamām kar ham ko
na de jo bosa to muñh se kahīñ javāb to de",mirza-ghalib
"pilā de ok se saaqī jo ham se nafrat hai
piyāla gar nahīñ detā na de sharāb to de",mirza-ghalib
"'asad' ḳhushī se mire haath paañv phuul ga.e
kahā jo us ne zarā mere paañv daab to de",mirza-ghalib
"ye kaun kahve hai ābād kar hameñ lekin
kabhī zamāna murād-e-dil-e-ḳharāb to de",mirza-ghalib
"vo firāq aur vo visāl kahāñ
vo shab-o-roz o māh-o-sāl kahāñ",mirza-ghalib
"fursat-e-kārobār-e-shauq kise
zauq-e-nazzāra-e-jamāl kahāñ",mirza-ghalib
"dil to dil vo dimāġh bhī na rahā
shor-e-saudā-e-ḳhatt-o-ḳhāl kahāñ",mirza-ghalib
"thī vo ik shaḳhs ke tasavvur se
ab vo rānā.ī-e-ḳhayāl kahāñ",mirza-ghalib
"aisā āsāñ nahīñ lahū ronā
dil meñ tāqat jigar meñ haal kahāñ",mirza-ghalib
"ham se chhūTā qimār-ḳhāna-e-ishq
vaañ jo jāveñ girah meñ maal kahāñ",mirza-ghalib
"fikr-e-duniyā meñ sar khapātā huuñ
maiñ kahāñ aur ye vabāl kahāñ",mirza-ghalib
"muzmahil ho ga.e qavā ġhālib
vo anāsir meñ e'tidāl kahāñ",mirza-ghalib
"bose meñ vo muzā.iqa na kare
par mujhe tāqat-e-savāl kahāñ",mirza-ghalib
"falak-e-sifla be-muhābā hai
is sitam-gar ko infi.āl kahāñ",mirza-ghalib
"vo mirī chīn-e-jabīñ se ġham-e-pinhāñ samjhā
rāz-e-maktūb ba-be-rabti-e-unvāñ samjhā",mirza-ghalib
"yak alif besh nahīñ saiqal-e-ā.īna hanūz
chaak kartā huuñ maiñ jab se ki garebāñ samjhā",mirza-ghalib
"sharh-e-asbāb-e-giriftārī-e-ḳhātir mat pūchh
is qadar tañg huā dil ki maiñ zindāñ samjhā",mirza-ghalib
"bad-gumānī ne na chāhā use sargarm-e-ḳhirām
ruḳh pe har qatra araq dīda-e-hairāñ samjhā",mirza-ghalib
"ijz se apne ye jaanā ki vo bad-ḳhū hogā
nabz-e-ḳhas se tapish-e-shola-e-sozāñ samjhā",mirza-ghalib
"safar-e-ishq meñ kī zo.af ne rāhat-talabī
har qadam saa.e ko maiñ apne shabistāñ samjhā",mirza-ghalib
"thā gurezāñ mizha-e-yār se dil tā dam-e-marg
daf-e-paikān-e-qazā is qadar āsāñ samjhā",mirza-ghalib
"dil diyā jaan ke kyuuñ us ko vafādār 'asad'
ġhalatī kī ki jo kāfir ko musalmāñ samjhā",mirza-ghalib
"ham ne vahshat-kada-e-bazm-e-jahāñ meñ juuñ sham.a
sho.ala-e-ishq ko apnā sar-o-sāmāñ samjhā",mirza-ghalib
"vus.at-e-sa.i-e-karam dekh ki sar-tā-sar-e-ḳhāk
guzre hai ābla-pā abr-e-guhar-bār hunūz",mirza-ghalib
"yak-qalam kāġhaz-e-ātish-zada hai safha-e-dasht
naqsh-e-pā meñ hai tab-e-garmī-e-raftār hunūz",mirza-ghalib
"dāġh-e-atfāl hai dīvāna ba-kohsār hunūz
ḳhalvat-e-sañg meñ hai naala talab-gār hunūz",mirza-ghalib
"ḳhāna hai sail se ḳhū-karda-e-dīdār hunūz
dūrbīñ dar-zada hai raḳhna-e-dīvār hunūz",mirza-ghalib
"aa.ī yak-umr se ma.azūr-e-tamāsha nargis
chashm-e-shabnam meñ na TuuTā mizha-e-ḳhār hunūz",mirza-ghalib
"kyuuñ huā thā taraf-e-ābla-e-pā yā-rab
jaada hai vā-shudan-e-pechish-e-tūmār hunūz",mirza-ghalib
"hoñ ḳhamoshī-e-chaman hasrat-e-dīdār 'asad'
mizha hai shāna-kash-e-turra-e-guftār hunūz",mirza-ghalib
"yaad hai shādī meñ bhī hañgāma-e-yā-rab mujhe
sub.ha-e-zāhid huā hai ḳhanda zer-e-lab mujhe",mirza-ghalib
"hai kushād-e-ḳhātir-e-vā-basta dar rahn-e-suḳhan
thā tilism-e-qufl-e-abjad ḳhāna-e-maktab mujhe",mirza-ghalib
"yā rab is āshuftagī kī daad kis se chāhiye
rashk āsā.ish pe hai zindāniyoñ kī ab mujhe",mirza-ghalib
"tab.a hai mushtāq-e-lazzat-hā-e-hasrat kyā karūñ
aarzū se hai shikast-e-ārzū matlab mujhe",mirza-ghalib
"dil lagā kar aap bhī 'ġhālib' mujhī se ho ga.e
ishq se aate the maane mīrzā sāhab mujhe",mirza-ghalib
"yak-zarra-e-zamīñ nahīñ be-kār baaġh kā
yaañ jaada bhī fatīla hai laale ke daaġh kā",mirza-ghalib
"be-mai kise hai tāqat-e-āshob-e-āgahī
khīñchā hai ijz-e-hausla ne ḳhat ayāġh kā",mirza-ghalib
"bulbul ke kārobār pe haiñ ḳhanda-hā-e-gul
kahte haiñ jis ko ishq ḳhalal hai dimāġh kā",mirza-ghalib
"taaza nahīñ hai nashsha-e-fikr-e-suḳhan mujhe
tiryākī-e-qadīm huuñ dūd-e-charāġh kā",mirza-ghalib
"sau baar band-e-ishq se āzād ham hue
par kyā kareñ ki dil hī adū hai farāġh kā",mirza-ghalib
"be-ḳhūn-e-dil hai chashm meñ mauj-e-nigah ġhubār
ye mai-kada ḳharāb hai mai ke surāġh kā",mirza-ghalib
"bāġh-e-shagufta terā bisāt-e-nashāt-e-dil
abr-e-bahār ḳhum-kada kis ke dimāġh kaa?",mirza-ghalib
"josh-e-bahār-e-kulfat-e-nazzāra hai 'asad'
hai abr pamba rauzan-e-dīvāar-e-bāġh kā",mirza-ghalib
"ye ham jo hijr meñ dīvār-o-dar ko dekhte haiñ
kabhī sabā ko kabhī nāma-bar ko dekhte haiñ",mirza-ghalib
"vo aa.e ghar meñ hamāre ḳhudā kī qudrat hai
kabhī ham un ko kabhī apne ghar ko dekhte haiñ",mirza-ghalib
"nazar lage na kahīñ us ke dast-o-bāzū ko
ye log kyuuñ mire zaḳhm-e-jigar ko dekhte haiñ",mirza-ghalib
"tire javāhīr-e-turf-e-kulah ko kyā dekheñ
ham auj-e-tāla-e-lāl-o-gohar ko dekhte haiñ",mirza-ghalib
"ye na thī hamārī qismat ki visāl-e-yār hotā
agar aur jiite rahte yahī intizār hotā",mirza-ghalib
"tire va.ade par jiye ham to ye jaan jhuuT jaanā
ki ḳhushī se mar na jaate agar e'tibār hotā",mirza-ghalib
"tirī nāzukī se jaanā ki bañdhā thā ahd bodā
kabhī tū na toḌ saktā agar ustuvār hotā",mirza-ghalib
"koī mere dil se pūchhe tire tīr-e-nīm-kash ko
ye ḳhalish kahāñ se hotī jo jigar ke paar hotā",mirza-ghalib
"ye kahāñ kī dostī hai ki bane haiñ dost nāseh
koī chārasāz hotā koī ġham-gusār hotā",mirza-ghalib
"rag-e-sañg se Tapaktā vo lahū ki phir na thamtā
jise ġham samajh rahe ho ye agar sharār hotā",mirza-ghalib
"ġham agarche jāñ-gusil hai pa kahāñ bacheñ ki dil hai
ġham-e-ishq gar na hotā ġham-e-rozgār hotā",mirza-ghalib
"kahūñ kis se maiñ ki kyā hai shab-e-ġham burī balā hai
mujhe kyā burā thā marnā agar ek baar hotā",mirza-ghalib
"hue mar ke ham jo rusvā hue kyuuñ na ġharq-e-dariyā
na kabhī janāza uThtā na kahīñ mazār hotā",mirza-ghalib
"use kaun dekh saktā ki yagāna hai vo yaktā
jo duī kī bū bhī hotī to kahīñ do-chār hotā",mirza-ghalib
"ye masā.il-e-tasavvuf ye tirā bayān 'ġhālib'
tujhe ham valī samajhte jo na bāda-ḳhvār hotā",mirza-ghalib
"za-bas-ki mashq-e-tamāshā junūñ-alāmat hai
kushād-o-bast-e-mizhah sīli-e-nadāmat hai",mirza-ghalib
"na jānūñ kyūñki miTe dāġh-e-ta.an-e-bad-ahdī
tujhe ki aa.ina bhī varta-e-malāmat hai",mirza-ghalib
"ba-pech-o-tāb-e-havas silk-e-āfiyat mat toḌ
nigāh-e-ajz sar-e-rishta-e-salāmat hai",mirza-ghalib
"vafā muqābil-o-dāvā-e-ishq be-buniyād
junūn-e-sāḳhta o fasl-e-gul qayāmat hai",mirza-ghalib
"zaḳhm par chhiḌkeñ kahāñ tiflān-e-be-parvā namak
kyā maza hotā agar patthar meñ bhī hotā namak",mirza-ghalib
"gard-e-rāh-e-yār hai sāmān-e-nāz-e-zaḳhm-e-dil
varna hotā hai jahāñ meñ kis qadar paidā namak",mirza-ghalib
"mujh ko arzānī rahe tujh ko mubārak hojiyo
nāla-e-bulbul kā dard aur ḳhanda-e-gul kā namak",mirza-ghalib
"shor-e-jaulāñ thā kanār-e-bahr par kis kā ki aaj
gard-e-sāhil hai ba-zaḳhm-e-mauja-e-dariyā namak",mirza-ghalib
"daad detā hai mire zaḳhm-e-jigar kī vaah vaah
yaad kartā hai mujhe dekhe hai vo jis jā namak",mirza-ghalib
"chhoḌ kar jaanā tan-e-majrūh-e-āshiq haif hai
dil talab kartā hai zaḳhm aur māñge haiñ a.azā namak",mirza-ghalib
"ġhair kī minnat na khīñchūñgā pai-e-taufīr-e-dard
zaḳhm misl-e-ḳhanda-e-qātil hai sar-tā-pā namak",mirza-ghalib
"yaad haiñ 'ġhālib' tujhe vo din ki vajd-e-zauq meñ
zaḳhm se girtā to maiñ palkoñ se chuntā thā namak",mirza-ghalib
"is amal meñ aish kī lazzat nahīñ miltī 'asad'
zor nisbat mai se rakhtā hai azārā kā namak",mirza-ghalib
"zamāna saḳht kam-āzār hai ba-jān-e-asad
vagarna ham to tavaqqo.a ziyāda rakhte haiñ",mirza-ghalib
"tan-e-ba-band-e-havas dar nadāda rakhte haiñ
dil-e-z-kār-e-jahāñ ūftāda rakhte haiñ",mirza-ghalib
"tamīz-e-zishti-o-nekī meñ laakh bāteñ haiñ
ba-aks-e-ā.ina yak-fard-e-sāda rakhte haiñ",mirza-ghalib
"ba-rañg-e-sāya hameñ bandagī meñ hai taslīm
ki dāġh-e-dil ba-jabīn-e-kushāda rakhte haiñ",mirza-ghalib
"ba-zāhidāñ rag-e-gardan hai rishta-e-zunnār
sar-e-ba-pā-e-but-e-nā-nihāda rakhte haiñ",mirza-ghalib
"muāf-e-be-hūda-goī haiñ nāsehān-e-azīz
dil-e-ba-dast-e-nigāre nadāda rakhte haiñ",mirza-ghalib
"ba-rañg-e-sabza azīzān-e-bad-zabāñ yak-dast
hazār teġh-e-ba-zahr-āb-dāda rakhte haiñ",mirza-ghalib
"adab ne sauñpī hameñ surma-sā.i-e-hairat
z-ban-e-basta-o-chashm-e-kushāda rakhte haiñ",mirza-ghalib
"zikr merā ba-badī bhī use manzūr nahīñ
ġhair kī baat bigaḌ jaa.e to kuchh duur nahīñ",mirza-ghalib
"vada-e-sair-e-gulistāñ hai ḳhushā tāle-e-shauq
muzhda-e-qatl muqaddar hai jo mazkūr nahīñ",mirza-ghalib
"shāhid-e-hastī-e-mutlaq kī kamar hai aalam
log kahte haiñ ki hai par hameñ manzūr nahīñ",mirza-ghalib
"qatra apnā bhī haqīqat meñ hai dariyā lekin
ham ko taqlīd-e-tunuk-zarfi-e-mansūr nahīñ",mirza-ghalib
"hasrat ai zauq-e-ḳharābī ki vo tāqat na rahī
ishq-e-pur-arbada kī guuñ tan-e-ranjūr nahīñ",mirza-ghalib
"maiñ jo kahtā huuñ ki ham leñge qayāmat meñ tumheñ
kis ra.ūnat se vo kahte haiñ ki ham huur nahīñ",mirza-ghalib
"zulm kar zulm agar lutf dareġh aatā ho
tū taġhāful meñ kisī rañg se ma.azūr nahīñ",mirza-ghalib
"saaf durdi-kash-e-paimāna-e-jam haiñ ham log
vaa.e vo baada ki afsharda-e-añgūr nahīñ",mirza-ghalib
"huuñ zuhūrī ke muqābil meñ ḳhifā.ī 'ġhālib'
mere da.ave pe ye hujjat hai ki mash.hūr nahīñ",mirza-ghalib
"zikr us parī-vash kā aur phir bayāñ apnā
ban gayā raqīb āḳhir thā jo rāz-dāñ apnā",mirza-ghalib
"mai vo kyuuñ bahut piite bazm-e-ġhair meñ yā rab
aaj hī huā manzūr un ko imtihāñ apnā",mirza-ghalib
"manzar ik bulandī par aur ham banā sakte
arsh se udhar hotā kaash ke makāñ apnā",mirza-ghalib
"de vo jis qadar zillat ham hañsī meñ Tāleñge
baare āshnā niklā un kā pāsbāñ apnā",mirza-ghalib
"dard-e-dil likhūñ kab tak jā.ūñ un ko dikhlā duuñ
uñgliyāñ figār apnī ḳhāma ḳhūñ-chakāñ apnā",mirza-ghalib
"ghiste ghiste miT jaatā aap ne abas badlā
nañg-e-sajda se mere sañg-e-āstāñ apnā",mirza-ghalib
"tā kare na ġhammāzī kar liyā hai dushman ko
dost kī shikāyat meñ ham ne ham-zabāñ apnā",mirza-ghalib
"ham kahāñ ke daanā the kis hunar meñ yaktā the
be-sabab huā 'ġhālib' dushman āsmāñ apnā",mirza-ghalib
"zindagī apnī jab is shakl se guzrī 'ġhālib'
ham bhī kyā yaad kareñge ki ḳhudā rakhte the",mirza-ghalib
"zulmat-kade meñ mere shab-e-ġham kā josh hai
ik sham.a hai dalīl-e-sahar so ḳhamosh hai",mirza-ghalib
"ne muzhda-e-visāl na nazzāra-e-jamāl
muddat huī ki āshtī-e-chashm-o-gosh hai",mirza-ghalib
"mai ne kiyā hai husn-e-ḳhud-ārā ko be-hijāb
ai shauq! haañ ijāzat-e-taslīm-e-hosh hai",mirza-ghalib
"gauhar ko aqd-e-gardan-e-ḳhūbāñ meñ dekhnā
kyā auj par sitāra-e-gauhar-farosh hai",mirza-ghalib
"dīdār baada hausla saaqī nigāh mast
bazm-e-ḳhayāl mai-kada-e-be-ḳharosh hai",mirza-ghalib
"ai taaza vārdān-e-bisāt-e-havā-e-dil
zinhār agar tumheñ havas-e-nā.e-o-nosh hai",mirza-ghalib
"dekho mujhe jo dīda-e-ibrat-nigāh ho
merī suno jo gosh-e-nasīhat-ne.osh hai",mirza-ghalib
"sāqī-ba-jalva dushman-e-īmān-o-āgahī
mutrib ba-naġhma rahzan-e-tamkīn-o-hosh hai",mirza-ghalib
"yā shab ko dekhte the ki har gosha-e-bisāt
dāmān-e-bāġhbān o kaf-e-gul-farosh hai",mirza-ghalib
"luft-e-ḳhiram-e-sāqī o zauq-e-sadā-e-chang
ye jannat-e-nigāh vo firdaus-e-gosh hai",mirza-ghalib
"yā sub.h-dam jo dekhiye aa kar to bazm meñ
ne vo surūr o soz na josh-o-ḳharosh hai",mirza-ghalib
"dāġh-e-firāq-e-sohbat-e-shab kī jalī huī
ik sham.a rah ga.ī hai so vo bhī ḳhamosh hai",mirza-ghalib
"aate haiñ ġhaib se ye mazāmīñ ḳhayāl meñ
'ġhālib' sarīr-e-ḳhāma navā-e-sarosh hai",mirza-ghalib
"aap kī aañkh se gahrā hai mirī ruuh kā zaḳhm
aap kyā soch sakeñge mirī tanhā.ī ko",mohsin-naqvi
"maiñ to dam toḌ rahā thā magar afsurda hayāt
ḳhud chalī aa.ī mirī hausla-afzā.ī ko",mohsin-naqvi
"lazzat-e-ġham ke sivā terī nigāhoñ ke baġhair
kaun samjhā hai mire zaḳhm kī gahrā.ī ko",mohsin-naqvi
"maiñ baḌhā.uñgā tirī shohrat-e-ḳhush-bū kā nikhār
tū duā de mire afsāna-e-rusvā.ī ko",mohsin-naqvi
"vo to yuuñ kahiye ki ik qaus-e-quzah phail ga.ī
varna maiñ bhuul gayā thā tirī añgḌā.ī ko",mohsin-naqvi
"ab ke bārish meñ to ye kār-e-ziyāñ honā hī thā
apnī kachchī bastiyoñ ko be-nishāñ honā hī thā",mohsin-naqvi
"kis ke bas meñ thā havā kī vahshatoñ ko roknā
barg-e-gul ko ḳhaak sho.ale ko dhuāñ honā hī thā",mohsin-naqvi
"jab koī samt-e-safar tai thī na hadd-e-rahguzar
ai mire rah-rau safar to rā.egāñ honā hī thā",mohsin-naqvi
"mujh ko ruknā thā use jaanā thā agle moḌ tak
faisla ye us ke mere darmiyāñ honā hī thā",mohsin-naqvi
"chāñd ko chalnā thā bahtī sīpiyoñ ke saath saath
mo.ajiza ye bhī tah-e-āb-e-ravāñ honā hī thā",mohsin-naqvi
"maiñ na.e chehroñ pe kahtā thā na.ī ġhazleñ sadā
merī is aadat se us ko bad-gumāñ honā hī thā",mohsin-naqvi
"shahr se bāhar kī vīrānī basānā thī mujhe
apnī tanhā.ī pe kuchh to mehrbāñ honā hī thā",mohsin-naqvi
"apnī āñkheñ dafn karnā thiiñ ġhubār-e-ḳhāk meñ
ye sitam bhī ham pe zer-e-āsmāñ honā hī thā",mohsin-naqvi
"be-sadā bastī kī rasmeñ thiiñ yahī 'mohsin' mire
maiñ zabāñ rakhtā thā mujh ko be-zabāñ honā hī thā",mohsin-naqvi
"ab vo tūfāñ hai na vo shor havāoñ jaisā
dil kā aalam hai tire ba.ad ḳhalāoñ jaisā",mohsin-naqvi
"kaash duniyā mire ehsās ko vāpas kar de
ḳhāmushī kā vahī andāz sadāoñ jaisā",mohsin-naqvi
"paas rah kar bhī hamesha vo bahut duur milā
us kā andāz-e-taġhāful thā ḳhudāoñ jaisā",mohsin-naqvi
"kitnī shiddat se bahāroñ ko thā ehsās-e-ma.āl
phuul khil kar bhī rahā zard ḳhizāoñ jaisā",mohsin-naqvi
"kyā qayāmat hai ki duniyā use sardār kahe
jis kā andāz-e-suḳhan bhī ho gadāoñ jaisā",mohsin-naqvi
"phir tirī yaad ke mausam ne jagā.e mahshar
phir mire dil meñ uThā shor havāoñ jaisā",mohsin-naqvi
"bārhā ḳhvāb meñ pā kar mujhe pyāsā 'mohsin'
us kī zulfoñ ne kiyā raqs ghaTāoñ jaisā",mohsin-naqvi
"ab ye sochūñ to bhañvar zehn meñ paḌ jaate haiñ
kaise chehre haiñ jo milte hī bichhaḌ jaate haiñ",mohsin-naqvi
"kyuuñ tire dard ko deñ tohmat-e-vīrānī-e-dil
zalzaloñ meñ to bhare shahr ujaḌ jaate haiñ",mohsin-naqvi
"mausam-e-zard meñ ik dil ko bachā.ūñ kaise
aisī rut meñ to ghane peḌ bhī jhaḌ jaate haiñ",mohsin-naqvi
"ab koī kyā mire qadmoñ ke nishāñ DhūñDegā
tez āñdhī meñ to ḳheme bhī ukhaḌ jaate haiñ",mohsin-naqvi
"shaġhl-e-arbāb-e-hunar pūchhte kyā ho ki ye log
pattharoñ meñ bhī kabhī aa.ine jaḌ jaatī haiñ",mohsin-naqvi
"soch kā aa.ina dhundlā ho to phir vaqt ke saath
chāñd chehroñ ke ḳhad-o-ḳhāl bigaḌ jaate haiñ",mohsin-naqvi
"shiddat-e-ġham meñ bhī zinda huuñ to hairat kaisī
kuchh diye tund havāoñ se bhī laḌ jaate haiñ",mohsin-naqvi
"vo bhī kyā log haiñ 'mohsin' jo vafā kī ḳhātir
ḳhud-tarāshīda usūloñ pe bhī aḌ jaate haiñ",mohsin-naqvi
"agarche maiñ ik chaTān sā aadmī rahā huuñ
magar tire ba.ad hausla hai ki jī rahā huuñ",mohsin-naqvi
"vo reza reza mire badan meñ utar rahā hai
maiñ qatra qatra usī kī āñkhoñ ko pī rahā huuñ",mohsin-naqvi
"tirī hathelī pe kis ne likkhā hai qatl merā
mujhe to lagtā hai maiñ tirā dost bhī rahā huuñ",mohsin-naqvi
"khulī haiñ āñkheñ magar badan hai tamām patthar
koī batā.e maiñ mar chukā huuñ ki jī rahā huuñ",mohsin-naqvi
"kahāñ milegī misāl merī sitamgarī kī
ki maiñ gulāboñ ke zaḳhm kāñToñ se sī rahā huuñ",mohsin-naqvi
"na pūchh mujh se ki shahr vāloñ kā haal kyā thā
ki maiñ to ḳhud apne ghar meñ bhī do ghaḌī rahā huuñ",mohsin-naqvi
"milā to biite dinoñ kā sach us kī aañkh meñ thā
vo āshnā jis se muddatoñ ajnabī rahā huuñ",mohsin-naqvi
"bhulā de mujh ko ki bevafā.ī bajā hai lekin
gañvā na mujh ko ki maiñ tirī zindagī rahā huuñ",mohsin-naqvi
"vo ajnabī ban ke ab mile bhī to kyā hai 'mohsin'
ye naaz kam hai ki maiñ bhī us kā kabhī rahā huuñ",mohsin-naqvi
"ajiib ḳhauf musallat thā kal havelī par
lahu charāġh jalātī rahī hathelī par",mohsin-naqvi
"sunegā kaun magar ehtijāj ḳhushbū kā
ki saañp zahar chhiḌaktā rahā chamelī par",mohsin-naqvi
"shab-e-firāq mirī aañkh ko thakan se bachā
ki niiñd vaar na kar de tirī sahelī par",mohsin-naqvi
"vo bevafā thā to phir itnā mehrbāñ kyuuñ thā
bichhaḌ ke us se maiñ sochūñ usī pahelī par",mohsin-naqvi
"jalā na ghar kā añdherā charāġh se 'mohsin'
sitam na kar mirī jaañ apne yaar belī par",mohsin-naqvi
"ashk apnā ki tumhārā nahīñ dekhā jaatā
abr kī zad meñ sitārā nahīñ dekhā jaatā",mohsin-naqvi
"apnī shah-e-rag kā lahū tan meñ ravāñ hai jab tak
zer-e-ḳhanjar koī pyārā nahīñ dekhā jaatā",mohsin-naqvi
"mauj-dar-mauj ulajhne kī havas be-ma.anī
Dūbtā ho to sahārā nahīñ dekhā jaatā",mohsin-naqvi
"tere chehre kī kashish thī ki palaT kar dekhā
varna sūraj to dobāra nahīñ dekhā jaatā",mohsin-naqvi
"aag kī zid pe na jā phir se bhaḌak saktī hai
raakh kī tah meñ sharāra nahīñ dekhā jaatā",mohsin-naqvi
"zaḳhm āñkhoñ ke bhī sahte the kabhī dil vaale
ab to abrū kā ishārā nahīñ dekhā jaatā",mohsin-naqvi
"kyā qayāmat hai ki dil jis kā nagar hai 'mohsin'
dil pe us kā bhī ijāra nahīñ dekhā jaatā",mohsin-naqvi
"azāb-e-dīd meñ āñkheñ lahū lahū kar ke
maiñ sharmsār huā terī justujū kar ke",mohsin-naqvi
"khañDar kī tah se burīda-badan saroñ ke sivā
milā na kuchh bhī ḳhazānoñ kī aarzū kar ke",mohsin-naqvi
"sunā hai shahar meñ zaḳhmī diloñ kā mela hai
chaleñge ham bhī magar pairahan rafū kar ke",mohsin-naqvi
"masāfat-e-shab-e-hijrāñ ke ba.ad bhed khulā
havā dukhī hai charāġhoñ kī aabrū kar ke",mohsin-naqvi
"zamīñ kī pyaas usī ke lahū ko chaaT ga.ī
vo ḳhush huā thā samundar ko aabjū kar ke",mohsin-naqvi
"ye kis ne ham se lahū kā ḳhirāj phir māñgā
abhī to so.e the maqtal ko surḳh-rū kar ke",mohsin-naqvi
"julūs-e-ahl-e-vafā kis ke dar pe pahuñchā hai
nishān-e-tauq-e-vafā zīnat-e-gulū kar ke",mohsin-naqvi
"ujaaḌ rut ko gulābī banā.e rakhtī hai
hamārī aañkh tirī diid se vuzū kar ke",mohsin-naqvi
"koī to habs-e-havā se ye pūchhtā 'mohsin'
milā hai kyā use kaliyoñ ko be-numū kar ke",mohsin-naqvi
"ba-nām-e-tāqat koī ishāra nahīñ chalegā
udaas nasloñ pe ab ijāra nahīñ chalegā",mohsin-naqvi
"ham apnī dhartī se apnī har samt ḳhud talāsheñ
hamārī ḳhātir koī sitāra nahīñ chalegā",mohsin-naqvi
"hayāt ab shām-e-ġham kī tashbīh ḳhud banegī
tumhārī zulfoñ kā isti.āra nahīñ chalegā",mohsin-naqvi
"chalo saroñ kā ḳhirāj nok-e-sināñ ko baḳhsheñ
ki jaañ bachāne kā istiḳhāra nahīñ chalegā",mohsin-naqvi
"hamāre jazbe baġhāvatoñ ko tarāshte haiñ
hamāre jazboñ pe bas tumhārā nahīñ chalegā",mohsin-naqvi
"azal se qaa.em haiñ donoñ apnī zidoñ pe 'mohsin'
chalegā paanī magar kināra nahīñ chalegā",mohsin-naqvi
"bhaḌkā.eñ mirī pyaas ko aksar tirī āñkheñ
sahrā mirā chehrā hai samundar tirī āñkheñ",mohsin-naqvi
"phir kaun bhalā dād-e-tabassum unheñ degā
ro.eñgī bahut mujh se bichhaḌ kar tirī āñkheñ",mohsin-naqvi
"ḳhālī jo huī shām-e-ġharībāñ kī hathelī
kyā kyā na luTātī rahīñ gauhar terī āñkheñ",mohsin-naqvi
"bojhal nazar aatī haiñ ba-zāhir mujhe lekin
khultī haiñ bahut dil meñ utar kar tirī āñkheñ",mohsin-naqvi
"ab tak mirī yādoñ se miTā.e nahīñ miTtā
bhīgī huī ik shaam kā manzar tirī āñkheñ",mohsin-naqvi
"mumkin ho to ik taaza ġhazal aur bhī kah luuñ
phir oḌh na leñ ḳhvāb kī chādar tirī āñkheñ",mohsin-naqvi
"maiñ sañg-sifat ek hī raste meñ khaḌā huuñ
shāyad mujhe dekheñgī palaT kar tirī āñkheñ",mohsin-naqvi
"yuuñ dekhte rahnā use achchhā nahīñ 'mohsin'
vo kāñch kā paikar hai to patthar tirī āñkheñ",mohsin-naqvi
"bichhaḌ ke mujh se ye mashġhala iḳhtiyār karnā
havā se Darnā bujhe charāġhoñ se pyaar karnā",mohsin-naqvi
"khulī zamīnoñ meñ jab bhī sarsoñ ke phuul mahkeñ
tum aisī rut meñ sadā mirā intizār karnā",mohsin-naqvi
"jo log chāheñ to phir tumheñ yaad bhī na aa.eñ
kabhī kabhī tum mujhe bhī un meñ shumār karnā",mohsin-naqvi
"kisī ko ilzām-e-bevafā.ī kabhī na denā
mirī tarah apne aap ko sogvār karnā",mohsin-naqvi
"tamām va.ade kahāñ talak yaad rakh sakoge
jo bhuul jaa.eñ vo ahd bhī ustuvār karnā",mohsin-naqvi
"ye kis kī āñkhoñ ne bādaloñ ko sikhā diyā hai
ki sīna-e-sañg se ravāñ ābshār karnā",mohsin-naqvi
"maiñ zindagī se na khul sakā is liye bhī 'mohsin'
ki bahte paanī pe kab talak e'tibār karnā",mohsin-naqvi
"ek pal meñ zindagī bhar kī udāsī de gayā
vo judā hote hue kuchh phuul baasī de gayā",mohsin-naqvi
"noch kar shāḳhoñ ke tan se ḳhushk pattoñ kā libās
zard mausam bāñjh-rut ko be-libāsī de gayā",mohsin-naqvi
"sub.h ke taare mirī pahlī duā tere liye
tū dil-e-be-sabr ko taskīñ zarā sī de gayā",mohsin-naqvi
"log malboñ meñ dabe saa.e bhī dafnāne lage
zalzala ahl-e-zamīñ ko bad-havāsī de gayā",mohsin-naqvi
"tund jhoñke kī ragoñ meñ ghol kar apnā dhuāñ
ik diyā andhī havā ko ḳhud-shanāsī de gayā",mohsin-naqvi
"le gayā 'mohsin' vo mujh se abr bantā āsmāñ
us ke badle meñ zamīñ sadiyoñ kī pyāsī de gayā",mohsin-naqvi
"fazā kā habs shagūfoñ ko baas kyā degā
badan-darīda kisī ko libās kyā degā",mohsin-naqvi
"ye dil ki qahat-e-anā se ġharīb Thahrā hai
mirī zabāñ ko zar-e-iltimās kyā degā",mohsin-naqvi
"jo de sakā na pahāḌoñ ko barf kī chādar
vo merī bāñjh zamīñ ko kapās kyā degā",mohsin-naqvi
"ye shahr yuuñ bhī to dahshat bharā nagar hai yahāñ
diloñ kā shor havā ko hirās kyā degā",mohsin-naqvi
"vo zaḳhm de ke mujhe hausla bhī detā hai
ab is se baḌh ke tabī.at-shanās kyā degā",mohsin-naqvi
"jo apnī zaat se bāhar na aa sakā ab tak
vo pattharoñ ko matā-e-havās kyā degā",mohsin-naqvi
"vo mere ashk bujhā.egā kis tarah 'mohsin'
samundaroñ ko vo sahrā kī pyaas kyā degā",mohsin-naqvi
"ġhazloñ kī dhanak oḌh mire sho.ala-badan tū
hai merā suḳhan tū mirā mauzū-e-suḳhan tū",mohsin-naqvi
"kaliyoñ kī tarah phuuT sar-e-shāḳh-e-tamannā
ḳhushbū kī tarah phail chaman-tā-ba-chaman tū",mohsin-naqvi
"nāzil ho kabhī zehn pe āyāt kī sūrat
āyāt meñ Dhal jā kabhī jibrīl dahan tū",mohsin-naqvi
"ab kyuuñ na sajā.ūñ maiñ tujhe diida o dil meñ
lagtā hai añdhere meñ savere kī kiran tū",mohsin-naqvi
"pahle na koī ramz-e-suḳhan thī na kināya
ab nuqta-e-takmīl-e-hunar mehvar-e-fan tū",mohsin-naqvi
"ye kam to nahīñ tū mirā meyār-e-nazar hai
ai dost mire vāste kuchh aur na ban tū",mohsin-naqvi
"mumkin ho to rahne de mujhe zulmat-e-jāñ meñ
DhūñDegā kahāñ chāñdnī rātoñ kā kafan tū",mohsin-naqvi
"ham jo pahuñche sar-e-maqtal to ye manzar dekhā
sab se ūñchā thā jo sar nok-e-sināñ par dekhā",mohsin-naqvi
"ham se mat pūchh ki kab chāñd ubhartā hai yahāñ
ham ne sūraj bhī tire shahr meñ aa kar dekhā",mohsin-naqvi
"aise lipTe haiñ dar-o-bām se ab ke jaise
hādsoñ ne baḌī muddat meñ mirā ghar dekhā",mohsin-naqvi
"ab ye sochā hai ki auroñ kā kahā māneñge
apnī āñkhoñ pe bharosā to bahut kar dekhā",mohsin-naqvi
"ek ik pal meñ utartā rahā sadiyoñ kā azaab
hijr kī raat guzārī hai ki mahshar dekhā",mohsin-naqvi
"mujh se mat pūchh mirī tishna-labī ke tevar
ret chamkī to ye samjho ki samundar dekhā",mohsin-naqvi
"dukh hī aisā thā ki 'mohsin' huā gum-sum varna
ġham chhupā kar use hañste hue aksar dekhā",mohsin-naqvi
"har ek shab yūñhī dekheñgī sū-e-dar āñkheñ
tujhe gañvā ke na so.eñgī umr-bhar āñkheñ",mohsin-naqvi
"tulū-e-sub.h se pahle hī bujh na jaa.eñ kahīñ
ye dasht-e-shab meñ sitāroñ kī ham-safar āñkheñ",mohsin-naqvi
"sitam ye kam to nahīñ dil giraftagī ke liye
maiñ shahr bhar meñ akelā idhar-udhar āñkheñ",mohsin-naqvi
"shumār us kī saḳhāvat kā kyā kareñ ki vo shaḳhs
charāġh bāñTtā phirtā hai chhīn kar āñkheñ",mohsin-naqvi
"maiñ zaḳhm zaḳhm huā jab to mujh pe bhed khulā
ki pattharoñ ko samajhtī rahīñ guhar āñkheñ",mohsin-naqvi
"maiñ apne ashk sañbhālūñgā kab talak 'mohsin'
zamāna sañg-ba-kaf hai to shīshagar āñkheñ",mohsin-naqvi
"havā-e-hijr meñ jo kuchh thā ab ke ḳhaak huā
ki pairahan to gayā thā badan bhī chaak huā",mohsin-naqvi
"ab us se tark-e-ta.alluq karūñ to mar jā.ūñ
badan se ruuh kā is darja ishtirāk huā",mohsin-naqvi
"yahī ki sab kī kamāneñ hamīñ pe TuuTī haiñ
chalo hisāb-e-saf-e-dostāñ to paak huā",mohsin-naqvi
"vo be-sabab yūñhī rūThā hai lamha-bhar ke liye
ye sāneha na sahī phir bhī karb-nāk huā",mohsin-naqvi
"usī ke qurb ne taqsīm kar diyā āḳhir
vo jis kā hijr mujhe vaj.h-e-inhimāk huā",mohsin-naqvi
"shadīd vaar na dushman diler thā 'mohsin'
maiñ apnī be-ḳhabarī se magar halāk huā",mohsin-naqvi
"itnī muddat ba.ad mile ho
kin sochoñ meñ gum phirte ho",mohsin-naqvi
"itne ḳhā.if kyuuñ rahte ho
har aahaT se Dar jaate ho",mohsin-naqvi
"tez havā ne mujh se pūchhā
ret pe kyā likhte rahte ho",mohsin-naqvi
"kaash koī ham se bhī pūchhe
raat ga.e tak kyuuñ jaage ho",mohsin-naqvi
"meñ dariyā se bhī Dartā huuñ
tum dariyā se bhī gahre ho",mohsin-naqvi
"kaun sī baat hai tum meñ aisī
itne achchhe kyuuñ lagte ho",mohsin-naqvi
"pīchhe muḌ kar kyuuñ dekhā thā
patthar ban kar kyā takte ho",mohsin-naqvi
"jaao jiit kā jashn manāo
meñ jhūTā huuñ tum sachche ho",mohsin-naqvi
"apne shahar ke sab logoñ se
merī ḳhātir kyuuñ uljhe ho",mohsin-naqvi
"kahne ko rahte ho dil meñ
phir bhī kitne duur khaḌe ho",mohsin-naqvi
"raat hameñ kuchh yaad nahīñ thā
raat bahut hī yaad aa.e ho",mohsin-naqvi
"ham se na pūchho hijr ke qisse
apnī kaho ab tum kaise ho",mohsin-naqvi
"'mohsin' tum badnām bahut ho
jaise ho phir bhī achchhe ho",mohsin-naqvi
"jab hijr ke shahr meñ dhuup utrī maiñ jaag paḌā to ḳhvāb huā
mirī soch ḳhizāñ kī shāḳh banī tirā chehra aur gulāb huā",mohsin-naqvi
"barfīlī rut kī tez havā kyuuñ jhiil meñ kañkar pheñk ga.ī
ik aañkh kī niiñd harām huī ik chāñd kā aks ḳharāb huā",mohsin-naqvi
"tire hijr meñ zehn pighaltā thā tire qurb meñ āñkheñ jaltī haiñ
tujhe khonā ek qayāmat thā tirā milnā aur azaab huā",mohsin-naqvi
"bhare shahr meñ ek hī chehra thā jise aaj bhī galiyāñ DhūñDtī haiñ
kisī sub.h usī kī dhuup khilī kisī raat vahī mahtāb huā",mohsin-naqvi
"baḌī umr ke ba.ad in āñkhoñ meñ koī abr utrā tirī yādoñ kā
mire dil kī zamīñ ābād huī mire ġham kā nagar shādāb huā",mohsin-naqvi
"kabhī vasl meñ 'mohsin' dil TuuTā kabhī hijr kī rut ne laaj rakhī
kisī jism meñ āñkheñ kho baiThe koī chehra khulī kitāb huā",mohsin-naqvi
"jab se us ne shahr ko chhoḌā har rasta sunsān huā
apnā kyā hai saare shahr kā ik jaisā nuqsān huā",mohsin-naqvi
"ye dil ye aaseb kī nagrī maskan sochūñ vahmoñ kā
soch rahā huuñ is nagrī meñ tū kab se mehmān huā",mohsin-naqvi
"sahrā kī muñh-zor havā.eñ auroñ se mansūb huiiñ
muft meñ ham āvāra Thahre muft meñ ghar vīrān huā",mohsin-naqvi
"mere haal pe hairat kaisī dard ke tanhā mausam meñ
patthar bhī ro paḌte haiñ insān to phir insān huā",mohsin-naqvi
"itnī der meñ ujḌe dil par kitne mahshar biit ga.e
jitnī der meñ tujh ko pā kar khone kā imkān huā",mohsin-naqvi
"kal tak jis ke gird thā raqsāñ ik amboh sitāroñ kā
aaj usī ko tanhā pā kar maiñ to bahut hairān huā",mohsin-naqvi
"us ke zaḳhm chhupā kar rakhiye ḳhud us shaḳhs kī nazroñ se
us se kaisā shikva kiije vo to abhī nādān huā",mohsin-naqvi
"jin ashkoñ kī phīkī lau ko ham be-kār samajhte the
un ashkoñ se kitnā raushan ik tārīk makān huā",mohsin-naqvi
"yuuñ bhī kam-āmez thā 'mohsin' vo is shahr ke logoñ meñ
lekin mere sāmne aa kar aur bhī kuchh anjān huā",mohsin-naqvi
"jugnū guhar charāġh ujāle to de gayā
vo ḳhud ko DhūñDne ke havāle to de gayā",mohsin-naqvi
"ab is se baḌh ke kyā ho virāsat faqīr kī
bachchoñ ko apnī bhiik ke pyāle to de gayā",mohsin-naqvi
"ab merī soch saa.e kī sūrat hai us ke gird
maiñ bujh ke apne chāñd ko haale to de gayā",mohsin-naqvi
"shāyad ki fasl-e-sañg-zanī kuchh qarīb hai
vo khelne ko barf ke gaale to de gayā",mohsin-naqvi
"ahl-e-talab pe us ke liye farz hai duā
ḳhairāt meñ vo chand nivāle to de gayā",mohsin-naqvi
"'mohsin' use qabā kī zarūrat na thī magar
duniyā ko roz-o-shab ke doshāle to de gayā",mohsin-naqvi
"kaThin tanhā.iyoñ se kaun khelā maiñ akelā
bharā ab bhī mire gaañv kā mela maiñ akelā",mohsin-naqvi
"bichhaḌ kar tujh se maiñ shab bhar na soyā kaun royā
ba-juz mere ye dukh bhī kis ne jhelā maiñ akelā",mohsin-naqvi
"ye be-āvāz banjar ban ke baasī ye udāsī
ye dahshat kā safar jañgal ye bela maiñ akelā",mohsin-naqvi
"maiñ dekhūñ kab talak manzar suhāne sab purāne
vahī duniyā vahī dil kā jhamelā maiñ akelā",mohsin-naqvi
"vo jis ke ḳhauf se sahrā sidhāre log saare
guzarne ko hai tūfāñ kā vo relā maiñ akelā",mohsin-naqvi
"ḳhud apne dil meñ ḳharāsheñ utārnā hoñgī
abhī to jaag ke rāteñ guzārnā hoñgī",mohsin-naqvi
"tire liye mujhe hañs hañs ke bolnā hogā
mire liye tujhe zulfeñ sañvārnā hoñgī",mohsin-naqvi
"tirī sadā se tujhī ko tarāshnā hogā
havā kī chaap se shakleñ ubhārnā hoñgī",mohsin-naqvi
"abhī to terī tabī.at ko jītne ke liye
dil o nigāh kī sharteñ bhī hārnā hoñgī",mohsin-naqvi
"tire visāl kī ḳhvāhish ke tez rañgoñ se
tire firāq kī sub.heñ nikhārnā hoñgī",mohsin-naqvi
"ye shā.irī ye kitābeñ ye āyateñ dil kī
nishāniyāñ ye sabhī tujh pe vārnā hoñgī",mohsin-naqvi
"ḳhumār-e-mausam-e-ḳhushbū had-e-chaman meñ khulā
mirī ġhazal kā ḳhazāna tire badan meñ khulā",mohsin-naqvi
"tum us kā husn kabhī us kī bazm meñ dekho
ki māhtāb sadā shab ke pairahan meñ khulā",mohsin-naqvi
"ajab nasha thā magar us kī baḳhshish-e-lab meñ
ki yuuñ to ham se bhī kyā kyā na vo suḳhan meñ khulā",mohsin-naqvi
"na pūchh pahlī mulāqāt meñ mizāj us kā
vo rañg rañg meñ simTā kiran kiran meñ khulā",mohsin-naqvi
"badan kī chaap nigah kī zabāñ bhī hotī hai
ye bhed ham pe magar us kī anjuman meñ khulā",mohsin-naqvi
"ki jaise abr havā kī girah se khul jaa.e
safar kī shaam mirā mehrbāñ thakan meñ khulā",mohsin-naqvi
"kahūñ maiñ kis se nishānī thī kis masīhā kī
vo ek zaḳhm ki 'mohsin' mire kafan meñ khulā",mohsin-naqvi
"kis ne sañg-e-ḳhāmoshī pheñkā bhare-bāzār par
ik sukūt-e-marg taarī hai dar-o-dīvār par",mohsin-naqvi
"tū ne apnī zulf ke saa.e meñ afsāne kahe
mujh ko zanjīreñ milī haiñ jur.at-e-iz.hār par",mohsin-naqvi
"shāḳh-e-uriyāñ par khilā ik phuul is andāz se
jis tarah taaza lahū chamke na.ī talvār par",mohsin-naqvi
"sañg-dil ahbāb ke dāman meñ rusvā.ī ke phuul
maiñ ne dekhā hai nayā manzar farāz-e-dār par",mohsin-naqvi
"ab koī tohmat bhī vaj.h-e-karb-e-rusvā.ī nahīñ
zindagī ik umr se chup hai tire isrār par",mohsin-naqvi
"maiñ sar-e-maqtal hadīs-e-zindagī kahtā rahā
uñgliyāñ uThtī rahīñ 'mohsin' mire kirdār par",mohsin-naqvi
"laboñ pe harf-e-rajaz hai zirah utaar ke bhī
maiñ jashn-e-fat.h manātā huuñ jañg haar ke bhī",mohsin-naqvi
"use lubhā na sakā mere ba.ad kā mausam
bahut udaas lagā ḳhāl-o-ḳhad sañvār ke bhī",mohsin-naqvi
"ab ek pal kā taġhāful bhī sah nahīñ sakte
ham ahl-e-dil kabhī aadī the intizār ke bhī",mohsin-naqvi
"vo lamha bhar kī kahānī ki umr bhar meñ kahī
abhī to ḳhud se taqāze the iḳhtisār ke bhī",mohsin-naqvi
"zamīn oḌh lī ham ne pahuñch ke manzil par
ki ham pe qarz the kuchh gard-e-rahguzār ke bhī",mohsin-naqvi
"mujhe na sun mire be-shakl ab dikhā.ī to de
maiñ thak gayā huuñ fazā meñ tujhe pukār ke bhī",mohsin-naqvi
"mirī duā ko palaTnā thā phir udhar 'mohsin'
bahut ujaaḌ the manzar ufuq se paar ke bhī",mohsin-naqvi
"ma.arka ab ke huā bhī to phir aisā hogā
tere dariyā pe mirī pyaas kā pahra hogā",mohsin-naqvi
"us kī āñkheñ tire chehre pe bahut boltī haiñ
us ne palkoñ se tirā jism tarāshā hogā",mohsin-naqvi
"kitne jugnū isī ḳhvāhish meñ mire saath chale
koī rasta tire ghar ko bhī to jaatā hogā",mohsin-naqvi
"maiñ bhī apne ko bhulā.e hue phirtā huuñ bahut
aa.ina us ne bhī kuchh roz na dekhā hogā",mohsin-naqvi
"raat jal-thal mirī āñkhoñ meñ utar aayā thā
sūrat-e-abr koī TuuT ke barsā hogā",mohsin-naqvi
"ye masīhā.ī use bhuul ga.ī hai 'mohsin'
yā phir aisā hai mirā zaḳhm hī gahrā hogā",mohsin-naqvi
"maiñ chup rahā ki zahr yahī mujh ko raas thā
vo sañg-e-lafz pheñk ke kitnā udaas thā",mohsin-naqvi
"aksar mirī qabā pe hañsī aa ga.ī jise
kal mil gayā to vo bhī darīda-libās thā",mohsin-naqvi
"maiñ DhūñDhtā thā duur ḳhalāoñ meñ ek jism
chehroñ kā ik hujūm mire ās-pās thā",mohsin-naqvi
"tum ḳhush the pattharoñ ko ḳhudā jaan ke magar
mujh ko yaqīn hai vo tumhārā qayās thā",mohsin-naqvi
"baḳhshā hai jis ne ruuh ko zaḳhmoñ kā pairahan
'mohsin' vo shaḳhs kitnā tabī.at-shanās thā",mohsin-naqvi
"maiñ dil pe jabr karūñgā tujhe bhulā dūñgā
marūñgā ḳhud bhī tujhe bhī kaḌī sazā dūñgā",mohsin-naqvi
"ye tīrgī mire ghar kā hī kyuuñ muqaddar ho
maiñ tere shahar ke saare diye bujhā dūñgā",mohsin-naqvi
"havā kā haath baTā.ūñgā har tabāhī meñ
hare shajar se parinde maiñ ḳhud uḌā dūñgā",mohsin-naqvi
"vafā karūñgā kisī sogvār chehre se
purānī qabr pe katba nayā sajā dūñgā",mohsin-naqvi
"isī ḳhayāl meñ guzrī hai shām-e-dard akasr
ki dard had se baḌhegā to muskurā dūñgā",mohsin-naqvi
"tū āsmān kī sūrat hai gar paḌegā kabhī
zamīñ huuñ maiñ bhī magar tujh ko aasrā dūñgā",mohsin-naqvi
"baḌhā rahī haiñ mire dukh nishāniyāñ terī
maiñ tere ḳhat tirī tasvīr tak jalā dūñgā",mohsin-naqvi
"bahut dinoñ se mirā dil udaas hai 'mohsin'
is aa.ine ko koī aks ab nayā dūñgā",mohsin-naqvi
"maiñ kal tanhā thā ḳhilqat so rahī thī
mujhe ḳhud se bhī vahshat ho rahī thī",mohsin-naqvi
"use jakḌā huā thā zindagī ne
sirhāne maut baiThī ro rahī thī",mohsin-naqvi
"khulā mujh par ki merī ḳhush-nasībī
mire raste meñ kāñTe bo rahī thī",mohsin-naqvi
"mujhe bhī nā-rasā.ī kā samar de
mujhe terī tamannā jo rahī thī",mohsin-naqvi
"mirā qātil mire andar chhupā thā
magar bad-nām ḳhilqat ho rahī thī",mohsin-naqvi
"baġhāvat kar ke ḳhud apne lahū se
ġhulāmī daaġh apne dho rahī thī",mohsin-naqvi
"laboñ par thā sukūt-e-marg lekin
mire dil meñ qayāmat so rahī thī",mohsin-naqvi
"ba-juz mauj-e-fanā duniyā meñ 'mohsin'
hamārī justujū kis ko rahī thī",mohsin-naqvi
"nayā hai shahr na.e aasre talāsh karūñ
tū kho gayā hai kahāñ ab tujhe talāsh karūñ",mohsin-naqvi
"jo dasht meñ bhī jalāte the fasl-e-gul ke charāġh
maiñ shahr meñ bhī vahī aable talāsh karūñ",mohsin-naqvi
"tū aks hai to kabhī merī chashm-e-tar meñ utar
tire liye maiñ kahāñ aa.ine talāsh karūñ",mohsin-naqvi
"tujhe havās kī āvārgī kā ilm kahāñ
kabhī maiñ tujh ko tire sāmne talāsh karūñ",mohsin-naqvi
"ġhazal kahūñ kabhī saada se ḳhat likhūñ us ko
udaas dil ke liye mashġhale talāsh karūñ",mohsin-naqvi
"mire vajūd se shāyad mile surāġh tirā
kabhī maiñ ḳhud ko tire vāste talāsh karūñ",mohsin-naqvi
"maiñ chup rahūñ kabhī be-vaj.h hañs paḌūñ 'mohsin'
use gañvā ke ajab hausle talāsh karūñ",mohsin-naqvi
"phir vahī maiñ huuñ vahī shahr-badar sannāTā
mujh ko Das le na kahīñ ḳhāk-basar sannāTā",mohsin-naqvi
"dasht-e-hastī meñ shab-e-ġham kī sahar karne ko
hijr vāloñ ne liyā raḳht-e-safar sannāTā",mohsin-naqvi
"kis se pūchhūñ ki kahāñ hai mirā rone vaalā
is taraf maiñ huuñ mire ghar se udhar sannāTā",mohsin-naqvi
"tū sadāoñ ke bhañvar meñ mujhe āvāz to de
tujh ko degā mire hone kī ḳhabar sannāTā",mohsin-naqvi
"us ko hañgāma-e-manzil kī ḳhabar kyā doge
jis ne paayā ho sar-e-rāhguzar sannāTā",mohsin-naqvi
"hāsil-e-kunj-e-qafas vahm-ba-kaf tanhā.ī
raunaq-e-shām-e-safar tā-ba-sahar sannāTā",mohsin-naqvi
"qsimat-e-shā.ir-e-sīmāb-sifat dasht kī maut
qīmat-e-reza-e-almās-e-hunar sannāTā",mohsin-naqvi
"jān-e-'mohsin' mirī taqdīr meñ kab likkhā hai
Dūbtā chāñd tirā qurb-e-gajar sannāTā",mohsin-naqvi
"qatl chhupte the kabhī sañg kī dīvār ke beach
ab to khulne lage maqtal bhare bāzār ke beach",mohsin-naqvi
"apnī poshāk ke chhin jaane pe afsos na kar
sar salāmat nahīñ rahte yahāñ dastār ke beach",mohsin-naqvi
"surḳhiyāñ amn kī talqīn meñ masrūf rahīñ
harf bārūd ugalte rahe aḳhbār ke beach",mohsin-naqvi
"kaash is ḳhvāb kī ta.abīr kī mohlat na mile
sho.ale ugte nazar aa.e mujhe gulzār ke beach",mohsin-naqvi
"Dhalte sūraj kī tamāzat ne bikhar kar dekhā
sar-kashīda mirā saayā saf-e-ashjār ke beach",mohsin-naqvi
"rizq malbūs makāñ saañs maraz qarz davā
munqasim ho gayā insāñ inhī afkār ke beach",mohsin-naqvi
"dekhe jaate na the aañsū mire jis se 'mohsin'
aaj hañste hue dekhā use aġhyār ke beach",mohsin-naqvi
"sāñsoñ ke is hunar ko na āsāñ ḳhayāl kar
zinda huuñ sā.atoñ ko maiñ sadiyoñ meñ Dhaal kar",mohsin-naqvi
"maalī ne aaj kitnī duā.eñ vasūl kiiñ
kuchh phuul ik faqīr kī jholī meñ Daal kar",mohsin-naqvi
"kul yaum-e-hijr zard zamānoñ kā yaum hai
shab bhar na jaag muft meñ āñkheñ na laal kar",mohsin-naqvi
"ai gard-bād lauT ke aanā hai phir mujhe
rakhnā mire safar kī aziyyat sambhāl kar",mohsin-naqvi
"mehrāb meñ diye kī tarah zindagī guzār
muñh-zor āñdhiyoñ meñ na ḳhud ko niDhāl kar",mohsin-naqvi
"shāyad kisī ne buḳhl-e-zamīñ par kiyā hai tanz
gahre samundaroñ se jazīre nikāl kar",mohsin-naqvi
"ye naqd-e-jāñ ki is kā luTānā to sahl hai
gar ban paḌe to is se bhī mushkil savāl kar",mohsin-naqvi
"'mohsin' barahna-sar chalī aa.ī hai shām-e-ġham
ġhurbat na dekh is pe sitāroñ kī shaal kar",mohsin-naqvi
"saare lahje tire be-zamāñ ek maiñ
is bhare shahr meñ rā.egāñ ek maiñ",mohsin-naqvi
"vasl ke shahr kī raushnī ek tū
hijr ke dasht meñ kārvāñ ek maiñ",mohsin-naqvi
"bijliyoñ se bharī bārisheñ zor par
apnī bastī meñ kachchā makāñ ek maiñ",mohsin-naqvi
"hasratoñ se aTe āsmāñ ke tale
jaltī-bujhtī huī kahkashāñ ek maiñ",mohsin-naqvi
"mujh ko fāriġh dinoñ kī amānat samajh
bhūlī-bisrī huī dāstāñ ek maiñ",mohsin-naqvi
"raunaqeñ shor mele jhamele tire
apnī tanhā.ī kā rāz-dāñ ek maiñ",mohsin-naqvi
"ek maiñ apnī hī zindagī kā bharam
apnī hī maut par nauha-ḳhvāñ ek maiñ",mohsin-naqvi
"us taraf sañg-bārī har ik baam se
is taraf ā.inoñ kī dukāñ ek maiñ",mohsin-naqvi
"vo nahīñ hai to 'mohsin' ye mat sochnā
ab bhaTaktā phiruñgā kahāñ ek maiñ",mohsin-naqvi
"tire badan se jo chhū kar idhar bhī aatā hai
misāl-e-rañg vo jhoñkā nazar bhī aatā hai",mohsin-naqvi
"tamām shab jahāñ jaltā hai ik udaas diyā
havā kī raah meñ ik aisā ghar bhī aatā hai",mohsin-naqvi
"vo mujh ko TuuT ke chāhegā chhoḌ jā.egā
mujhe ḳhabar thī use ye hunar bhī aatā hai",mohsin-naqvi
"ujaaḌ ban meñ utartā hai ek jugnū bhī
havā ke saath koī ham-safar bhī aatā hai",mohsin-naqvi
"vafā kī kaun sī manzil pe us ne chhoḌā thā
ki vo to yaad hameñ bhuul kar bhī aatā hai",mohsin-naqvi
"jahāñ lahū ke samundar kī had Thahartī hai
vahīñ jazīra-e-lāl-o-guhar bhī aatā hai",mohsin-naqvi
"chale jo zikr farishtoñ kī pārsā.ī kā
to zer-e-bahs maqām-e-bashar bhī aatā hai",mohsin-naqvi
"abhī sināñ ko sambhāle raheñ adū mere
ki un safoñ meñ kahīñ merā sar bhī aatā hai",mohsin-naqvi
"kabhī kabhī mujhe milne bulandiyoñ se koī
shuā-e-sub.h kī sūrat utar bhī aatā hai",mohsin-naqvi
"isī liye maiñ kisī shab na so sakā 'mohsin'
vo māhtāb kabhī baam par bhī aatā hai",mohsin-naqvi
"ujaḌ ujaḌ ke sañvartī hai tere hijr kī shaam
na pūchh kaise guzartī hai tere hijr kī shaam",mohsin-naqvi
"ye barg barg udāsī bikhar rahī hai mirī
ki shāḳh shāḳh utartī hai tere hijr kī shaam",mohsin-naqvi
"ujaaḌ ghar meñ koī chāñd kab utartā hai
savāl mujh se ye kartī hai tere hijr kī shaam",mohsin-naqvi
"mire safar meñ ik aisā bhī moḌ aatā hai
jab apne aap se Dartī hai tere hijr kī shaam",mohsin-naqvi
"bahut aziiz haiñ dil ko ye zaḳhm zaḳhm ruteñ
inhī rutoñ meñ nikhartī hai tere hijr kī shaam",mohsin-naqvi
"ye merā dil ye sarāsar nigār-ḳhāna-e-ġham
sadā isī meñ utartī hai tere hijr kī shaam",mohsin-naqvi
"jahāñ jahāñ bhī mileñ terī qurbatoñ ke nishāñ
vahāñ vahāñ se ubhartī hai tere hijr kī shaam",mohsin-naqvi
"ye hādisa tujhe shāyad udaas kar degā
ki mere saath hī martī hai tere hijr kī shaam",mohsin-naqvi
"ujḌe hue logoñ se gurezāñ na huā kar
hālāt kī qabroñ ke ye katbe bhī paḌhā kar",mohsin-naqvi
"kyā jāniye kyuuñ tez havā soch meñ gum hai
ḳhvābīda parindoñ ko daraḳhtoñ se uḌā kar",mohsin-naqvi
"us shaḳhs ke tum se bhī marāsim haiñ to hoñge
vo jhuuT na bolegā mire sāmne aa kar",mohsin-naqvi
"har vaqt kā hañsnā tujhe barbād na kar de
tanhā.ī ke lamhoñ meñ kabhī ro bhī liyā kar",mohsin-naqvi
"vo aaj bhī sadiyoñ kī masāfat pe khaḌā hai
DhūñDā thā jise vaqt kī dīvār girā kar",mohsin-naqvi
"ai dil tujhe dushman kī bhī pahchān kahāñ hai
tū halqa-e-yārāñ meñ bhī mohtāt rahā kar",mohsin-naqvi
"is shab ke muqaddar meñ sahar hī nahīñ 'mohsin'
dekhā hai ka.ī baar charāġhoñ ko bujhā kar",mohsin-naqvi
"vo dilāvar jo siyah shab ke shikārī nikle
vo bhī chaḌhte hue sūraj ke pujārī nikle",mohsin-naqvi
"sab ke hoñToñ pe mire ba.ad haiñ bāteñ merī
mere dushman mire lafzoñ ke bhikārī nikle",mohsin-naqvi
"ik janāza uThā maqtal meñ ajab shaan ke saath
jaise saj kar kisī fāteh kī savārī nikle",mohsin-naqvi
"ham ko har daur kī gardish ne salāmī dī hai
ham vo patthar haiñ jo har daur meñ bhārī nikle",mohsin-naqvi
"aks koī ho ḳhad-o-ḳhāl tumhāre dekhūñ
bazm koī ho magar baat tumhārī nikle",mohsin-naqvi
"apne dushman se maiñ be-vaj.h ḳhafā thā 'mohsin'
mere qātil to mire apne havārī nikle",mohsin-naqvi
"ye dil ye pāgal dil mirā kyuuñ bujh gayā āvārgī
is dasht meñ ik shahr thā vo kyā huā āvārgī",mohsin-naqvi
"kal shab mujhe be-shakl kī āvāz ne chauñkā diyā
maiñ ne kahā tū kaun hai us ne kahā āvārgī",mohsin-naqvi
"logo bhalā is shahr meñ kaise jiyeñge ham jahāñ
ho jurm tanhā sochnā lekin sazā āvārgī",mohsin-naqvi
"ye dard kī tanhā.iyāñ ye dasht kā vīrāñ safar
ham log to uktā ga.e apnī sunā āvārgī",mohsin-naqvi
"ik ajnabī jhoñke ne jab pūchhā mire ġham kā sabab
sahrā kī bhīgī ret par maiñ ne likhā āvārgī",mohsin-naqvi
"us samt vahshī ḳhvāhishoñ kī zad meñ paimān-e-vafā
us samt lahroñ kī dhamak kachchā ghaḌā āvārgī",mohsin-naqvi
"kal raat tanhā chāñd ko dekhā thā maiñ ne ḳhvāb meñ
'mohsin' mujhe raas aa.egī shāyad sadā āvārgī",mohsin-naqvi
"ye kah ga.e haiñ musāfir luTe gharoñ vaale
Dareñ havā se parinde khule paroñ vaale",mohsin-naqvi
"ye mere dil kī havas dasht-e-be-karāñ jaisī
vo terī aañkh ke tevar samundaroñ vaale",mohsin-naqvi
"havā ke haath meñ kaase haiñ zard pattoñ ke
kahāñ ga.e vo saḳhī sabz chādaroñ vaale",mohsin-naqvi
"kahāñ mileñge vo agle dinoñ ke shahzāde
pahan ke tan pe libāde gadāgaroñ vaale",mohsin-naqvi
"pahāḌiyoñ meñ ghire ye bujhe bujhe raste
kabhī idhar se guzarte the lashkaroñ vaale",mohsin-naqvi
"unhī pe ho kabhī nāzil azaab aag ajal
vahī nagar kabhī Thahreñ payambaroñ vaale",mohsin-naqvi
"tire supurd karūñ ā.īne muqaddar ke
idhar to aa mire ḳhush-rañg pattharoñ vaale",mohsin-naqvi
"kisī ko dekh ke chup chup se kyuuñ hue 'mohsin'
kahāñ ga.e vo irāde suḳhan-varoñ vaale",mohsin-naqvi
"zabāñ rakhtā huuñ lekin chup khaḌā huuñ
maiñ āvāzoñ ke ban meñ ghir gayā huuñ",mohsin-naqvi
"mire ghar kā darīcha pūchhtā hai
maiñ saarā din kahāñ phirtā rahā huuñ",mohsin-naqvi
"mujhe mere sivā sab log samjheñ
maiñ apne aap se kam boltā huuñ",mohsin-naqvi
"sitāroñ se hasad kī intihā hai
maiñ qabroñ par charāġhāñ kar rahā huuñ",mohsin-naqvi
"sambhal kar ab havāoñ se ulajhnā
maiñ tujh se pesh-tar bujhne lagā huuñ",mohsin-naqvi
"mirī qurbat se kyuuñ ḳhā.if hai duniyā
samundar huuñ maiñ ḳhud meñ gūñjtā huuñ",mohsin-naqvi
"mujhe kab tak sameTegā vo 'mohsin'
maiñ andar se bahut TuuTā huā huuñ",mohsin-naqvi
"zaḳhm ke phuul se taskīn talab kartī hai
ba.az auqāt mirī ruuh ġhazab kartī hai",mohsin-naqvi
"jo tirī zulf se utre hoñ mire āñgan meñ
chāñdnī aise añdheroñ kā adab kartī hai",mohsin-naqvi
"apne insāf kī zanjīr na dekho ki yahāñ
muflisī zehn kī fariyād bhī kab kartī hai",mohsin-naqvi
"sehn-e-gulshan meñ havāoñ kī sadā ġhaur se sun
har kalī mātam-e-sad-jashn-e-tarab kartī hai",mohsin-naqvi
"sirf din Dhalne pe mauqūf nahīñ hai 'mohsin'
zindagī zulf ke saa.e meñ bhī shab kartī hai",mohsin-naqvi
"zikr-e-shab-e-firāq se vahshat use bhī thī
merī tarah kisī se mohabbat use bhī thī",mohsin-naqvi
"mujh ko bhī shauq thā na.e chehroñ kī diid kā
rasta badal ke chalne kī aadat use bhī thī",mohsin-naqvi
"is raat der tak vo rahā mahv-e-guftugū
masrūf maiñ bhī kam thā farāġhat use bhī thī",mohsin-naqvi
"mujh se bichhaḌ ke shahr meñ ghul-mil gayā vo shaḳhs
hālāñki shahr-bhar se adāvat use bhī thī",mohsin-naqvi
"vo mujh se baḌh ke zabt kā aadī thā jī gayā
varna har ek saañs qayāmat use bhī thī",mohsin-naqvi
"suntā thā vo bhī sab se purānī kahāniyāñ
shāyad rafāqatoñ kī zarūrat use bhī thī",mohsin-naqvi
"tanhā huā safar meñ to mujh pe khulā ye bhed
saa.e se pyaar dhuup se nafrat use bhī thī",mohsin-naqvi
"'mohsin' maiñ us se kah na sakā yuuñ bhī haal dil
darpesh ek taaza musībat use bhī thī",mohsin-naqvi
"ai sabā kah bahār kī bāteñ
is but-e-gul-ezār kī bāteñ",naji-shakir
"kis pe chhoḌe nigāh kā shahbāz
kyā kare hai shikār kī bāteñ",naji-shakir
"mehrbānī siiñ yā hoñ ġhusse siiñ
pyārī lagtī haiñ yaar kī bāteñ",naji-shakir
"chhoḌte kab haiñ naqd-e-dil kuuñ sanam
jab ye karte haiñ pyaar kī bāteñ",naji-shakir
"pūchhiye kuchh kaheñ haiñ kuchh 'nājī'
aa paḌīñ rozgār kī bāteñ",naji-shakir
"dekh mohan tirī kamar kī taraf
phir gayā maanī apne ghar kī taraf",naji-shakir
"jin ne dekhe tire lab-e-shīrīñ
nazar us kī nahīñ shakar kī taraf",naji-shakir
"hai muhāl un kā daam meñ aanā
dil hai maa.il butāñ kā zar kī taraf",naji-shakir
"tere ruḳhsār kī safā.ī dekh
chashm daanā kī na.iiñ guhar kī taraf",naji-shakir
"haiñ ḳhushāmad-talab sab ahl-e-duval
ġhaur karte na.iiñ hunar kī taraf",naji-shakir
"māh-rū ne safar kiyā hai jidhar
dil mirā hai usī nagar kī taraf",naji-shakir
"hashr meñ pāk-bāz hai 'nājī'
bad-amal jā.eñge saqar kī taraf",naji-shakir
"dekhī bahār ham ne kal zor mai-kade meñ
hañsne siiñ us sajan ke thā shor mai-kade meñ",naji-shakir
"the josh-e-mul siiñ aisī shorish meñ daaġh dil ke
goyā ki kūdte haiñ ye mor mai-kade meñ",naji-shakir
"phandā rakhā thā maiñ ne shāyad ki vo parī-rū
dekhe to paas mere ho daur mai-kade meñ",naji-shakir
"hai aarzū ki hamdam vo māh-rū ho merā
de shaam siiñ jo pyāla ho bhor mai-kade meñ",naji-shakir
"saaqī vahī hai merā 'nājī' ki gar marūñ maiñ
mujh vāste banā de jā gor mai-kade meñ",naji-shakir
"dil kā khoj na paayā hargiz dekhā khol jo qabroñ ko
jiite jī DhūñDe so paave ḳhabar karo be-ḳhabroñ ko",naji-shakir
"toshak baalā posh razā.ī hai bhūle majnūñ barsoñ tak
jab dikhlāve zulf sajan kī ban meñ aavte abroñ ko",naji-shakir
"kāfir nafas har ek kā tarsā zar kuuñ paayā baḳhtoñ siiñ
ātish kī puujā meñ guzrī umr tamām un gabroñ ko",naji-shakir
"mard jo aajiz ho tan man siiñ kahe ḳhush-āmad bāvar kar
mohtājī kā ḳhāsā hai rubāh kare hai babroñ ko",naji-shakir
"vaadā chuuk phir aayā 'nājī' dars kī ḳhātir phaḌke mat
chhūT gale tere ai zālim sabr kahāñ be-sabroñ ko",naji-shakir
"kamar kī baat sunte haiñ ye kuchh paa.ī nahīñ jaatī
kahe haiñ baat aisī ḳhayāl meñ mere nahīñ aatī",naji-shakir
"jo chāho sair-e-dariyā vaqf hai mujh chashm kī kashtī
har ek mū-e-palak merā hai goyā ghaaT ḳhairātī",naji-shakir
"ba-rañg us ke nahīñ mahbūb dil rone ko āshiq ke
sa.ādat ḳhaañ hai laḌkā vaz.a kar letā hai barsātī",naji-shakir
"jo koī aslī hai ThanDā garm yāqūtī meñ kyūñkar ho
na laave taab tere lab kī jo nāmard hai zaatī",naji-shakir
"na dekhā baaġh meñ nargis niiñ tujh kuuñ sharm jaane siiñ
isī ġham meñ huī hai sar-nigūñ vo vaqt nahīñ paatī",naji-shakir
"kahāñ mumkin hai 'nājī' sā ki taqvā aur salāh aave
nigāh-e-mast-e-ḳhūbāñ vo nahīñ letā ḳharābātī",naji-shakir
"lab-e-shīrīñ hai misrī yūsuf-e-sānī hai ye laḌkā
na chhoḌegā merā dil chāh-e-kan.ānī hai ye laḌkā",naji-shakir
"liyā bosa kisī ne aur garebāñ-gīr hai merā
Dubāyā chāhtā hai sab ko tūfānī hai ye laḌkā",naji-shakir
"sar uupar laal chīrā aur dahan juuñ ġhuncha-e-rañgīñ
bahār-e-mudda.ā lāl-e-badḳhshānī hai ye laḌkā",naji-shakir
"qayāmat hai jhamak baazū ke tāvīz-e-talā.ī kī
hisār-e-husn kuuñ qaa.im kiyā baanī hai ye laḌkā",naji-shakir
"hue rū-posh us kā husn dekh anjum ke juuñ ḳhūbāñ
chamaktā hai ba-rañg-mehr nūrānī hai ye laḌkā",naji-shakir
"qayāmat qāmat us kā jin ne dekhā so huā bismil
magar sar tā qadam teġh-e-sulemānī hai ye laḌkā",naji-shakir
"maiñ apnā jaan o dil qurbāñ karūñ uus par setī 'nājī'
jise dekheñ siiñ hue iid ramzānī hai ye laḌkā",naji-shakir
"mah-ruḳhāñ kī jo mehrbānī hai
ye madad mujh pe āsmānī hai",naji-shakir
"rashk siiñ us ke saaf chehre ke
chashm par aa.ine kī paanī hai",naji-shakir
"daam meñ bul-havas ke aayā na.iiñ
kyuuñ ki ye baaz āshyānī hai",naji-shakir
"charb hai sham.a par jamāl us kā
sham.a kī raushnī zabānī hai",naji-shakir
"us ke ruḳhsār dekh jiitā huuñ
aarzī merī zindagānī hai",naji-shakir
"sirf sūrat kā band na.iiñ 'nājī'
āshiq-e-sāhab-e-ma.ānī hai",naji-shakir
"tere bhaa.ī ko chāhā ab terī kartā huuñ pā-bosī
mujhe sartāj kar rakh jaan meñ āshiq huuñ maurūsī",naji-shakir
"rafū kar de haiñ aisā pyaar jo āshiq haiñ yaksū siiñ
phaḌā kar aur siiñ shaal apnī kahtā hai mujhe tū sī",naji-shakir
"huā maḳhfī mazā ab shāhidī siiñ shahad kī zāhir
magar zambūr ne shīrīnī un hoñToñ kī jā chūsī",naji-shakir
"kise ye taab jo us kī tajallī meñ rahe Thahrā
rumūz-e-taur laatī hai sajan terī kamar mū sī",naji-shakir
"samātā na.iiñ izaar apne meñ abtar dekh rañg us kā
kare kim-ḳhvāb so jaane kī yuuñ paate haiñ jāsūsī",naji-shakir
"ba-rañg-e-sham.a kyuuñ yāqūb kī āñkheñ nahīñ raushan
zamāne meñ sunā yūsuf kā pairāhan thā fānūsī",naji-shakir
"na chhoḌūñ us lab-e-irfāñ ko 'nājī' aur luTā duuñ sab
mile gar mujh ko mulk-e-ḳhusravī aur tāj-e-kā.ūsī",naji-shakir
"ye daur guzrā kabhī na dekhīñ piyā kī añkhiyāñ ḳhumār-matiyāñ
kahe the mardum sharābī un kuuñ nikal ga.iiñ apnī de ġhalatiyāñ",naji-shakir
"sivā.e gul ke vo shoḳh añkhiyāñ kisī taraf ko nahīñ haiñ rāġhib
to barg-e-nargis upar bajā hai likhūñ jo apne sajan kuuñ patiyāñ",naji-shakir
"sanam kī zulfāñ ko hijr meñ ab ga.e haiñ mujh nain haiñ ḳhvāb rāhat
lage hai kāñTā nazar meñ sonā kaTeñgī kaise ye kaalī ratiyāñ",naji-shakir
"jo sham.a-rū ke do lab haiñ shīrīñ to sabza-e-ḳhat bajā hai us par
zamīn pakḌī hai tūtiyoñ ne sunīñ jo mīThī piyā kī batiyāñ",naji-shakir
"ḳhayāl kar kar bhaTak rahā huuñ nazar jo aa.e tevar haiñ bāñke
banāo bantā nahīñ hai 'nājī' jo us sajan ko lagā.ūñ chhatiyāñ",naji-shakir
"zikr har sub.h o shaam hai terā
vird-e-āshiq kuuñ naam hai terā",naji-shakir
"mat kar āzād dām-e-zulf siiñ dil
bāl-bāñdhā ġhulām hai terā",naji-shakir
"lashkar-e-ġham ne dil siiñ kuuch kiyā
jab se is meñ maqām hai terā",naji-shakir
"jām-e-mai kā pilānā hai be-rañg
shauq jin kuuñ mudām hai terā",naji-shakir
"aaj 'nājī' se ram na kar ai shoḳh
dekh muddat siiñ raam hai terā",naji-shakir
"dard kī dhuup se chehre ko nikhar jaanā thā
aa.ina dekhne vaale tujhe mar jaanā thā",naseer-turabi
"raah meñ aise nuqūsh-e-kaf-e-pā bhī aa.e
maiñ ne dānista jinheñ gard-e-safar jaanā thā",naseer-turabi
"vahm-o-idrāk ke har moḌ pe sochā maiñ ne
tū kahāñ hai mire hamrāh agar jaanā thā",naseer-turabi
"āgahī zaḳhm-e-nazāra na banī thī jab tak
maiñ ne har shaḳhs ko mahbūb-e-nazar jaanā thā",naseer-turabi
"qurbateñ ret kī dīvār haiñ gir saktī haiñ
mujh ko ḳhud apne hī saa.e meñ Thahar jaanā thā",naseer-turabi
"tū ki vo tez havā jis kī tamannā be-sūd
maiñ ki vo ḳhaak jise ḳhud hī bikhar jaanā thā",naseer-turabi
"aañkh vīrān sahī phir bhī añdheroñ ko 'nasīr'
raushnī ban ke mire dil meñ utar jaanā thā",naseer-turabi
"dekh lete haiñ ab us baam ko aate jaate
ye bhī āzār chalā jā.egā jaate jaate",naseer-turabi
"dil ke sab naqsh the hāthoñ kī lakīroñ jaise
naqsh-e-pā hote to mumkin thā miTāte jaate",naseer-turabi
"thī kabhī raah jo ham-rāh guzarne vaalī
ab hazar hotā hai us raah se aate jaate",naseer-turabi
"shahr-e-be-mehr! kabhī ham ko bhī mohlat detā
ik diyā ham bhī kisī ruḳh se jalāte jaate",naseer-turabi
"pāra-e-abr-e-gurezāñ the ki mausam apne
duur bhī rahte magar paas bhī aate jaate",naseer-turabi
"har ghaḌī ek judā ġham hai judā.ī us kī
ġham kī mī.ād bhī vo le gayā jaate jaate",naseer-turabi
"us ke kūche meñ bhī ho, raah se be-rāh 'nasīr'
itne aa.e the to āvāz lagāte jaate",naseer-turabi
"diyā sā dil ke ḳharābe meñ jal rahā hai miyāñ
diye ke gird koī aks chal rahā hai miyāñ",naseer-turabi
"ye ruuh raqs-e-charāġhāñ hai apne halqe meñ
ye jism saaya hai aur saaya Dhal rahā miyāñ",naseer-turabi
"ye aañkh parda hai ik gardish-e-tahayyur kā
ye dil nahīñ hai bagūla uchhal rahā hai miyāñ",naseer-turabi
"kabhī kisī kā guzarnā kabhī Thahar jaanā
mire sukūt meñ kyā kyā ḳhalal rahā hai miyāñ",naseer-turabi
"kisī kī raah meñ aflāk zer-e-pā hote
yahāñ to paañv se sahrā nikal rahā hai miyāñ",naseer-turabi
"hujūm-e-shoḳh meñ ye dil hī be-ġharaz niklā
chalo koī to harīfāna chal rahā hai miyāñ",naseer-turabi
"tujhe abhī se paḌī hai ki faisla ho jaa.e
na jaane kab se yahāñ vaqt Tal rahā hai miyāñ",naseer-turabi
"tabī.atoñ hī ke milne se thā maza baaqī
so vo maza bhī kahāñ āj-kal rahā hai miyāñ",naseer-turabi
"ġhamoñ kī fasl meñ jis ġham ko rā.egāñ samjheñ
ḳhushī to ye hai ki vo ġham bhī phal rahā hai miyāñ",naseer-turabi
"likhā 'nasīr' ne har rañg meñ safed-o-siyāh
magar jo harf lahū meñ machal rahā hai miyāñ",naseer-turabi
"ham-rahī kī baat mat kar imtihāñ ho jā.egā
ham subuk ho jā.eñge tujh ko girāñ ho jā.egā",naseer-turabi
"jab bahār aa kar guzar jā.egī ai sarv-e-bahār
ek rañg apnā bhī paivand-e-ḳhizāñ ho jā.egā",naseer-turabi
"sā.at-e-tark-e-ta.alluq bhī qarīb aa hī ga.ī
kyā ye apnā sab ta.alluq rā.egāñ ho jā.egā",naseer-turabi
"ye havā saare charāġhoñ ko uḌā le jā.egī
raat Dhalne tak yahāñ sab kuchh dhuāñ ho jā.egā",naseer-turabi
"shāḳh-e-dil phir se harī hone lagī dekho 'nasīr'
aisā lagtā hai kisī kā āshiyāñ ho jā.egā",naseer-turabi
"injīl-e-raftagāñ kī hadīsoñ ke saath huuñ
īsā-nafas huuñ aur salīboñ ke saath huuñ",naseer-turabi
"pāband-e-rañg-o-naqsh huuñ tasvīr kī tarah
maiñ be-hijāb apne hijāboñ ke saath huuñ",naseer-turabi
"aurāq-e-ārzū pe ba-unvān-e-jāñ-kanī
maiñ be-nishāñ sī chand lakīroñ ke saath huuñ",naseer-turabi
"shāyad ye intizār kī lau faisla kare
maiñ apne saath huuñ ki darīchoñ ke saath huuñ",naseer-turabi
"tū fat.h-mand merā tarāshā huā sanam
maiñ but-tarāsh apnī shikastoñ ke saath huuñ",naseer-turabi
"mauj-e-sabā kī zad pe sar-e-rahguzār-e-shauq
maiñ bhī 'nasīr' ghar ke charāġhoñ ke saath huuñ",naseer-turabi
"is kaḌī dhuup meñ saaya kar ke
tū kahāñ hai mujhe tanhā kar ke",naseer-turabi
"maiñ to arzāñ thā ḳhudā kī mānind
kaun guzrā mirā saudā kar ke",naseer-turabi
"tīrgī TuuT paḌī hai mujh par
maiñ pashīmāñ huuñ ujālā kar ke",naseer-turabi
"le gayā chhīn ke āñkheñ merī
mujh se kyuuñ vāda-e-fardā kar ke",naseer-turabi
"lau irādoñ kī baḌhā dī shab ne
din gayā jab mujhe paspā kar ke",naseer-turabi
"kaash ye ā.īna-e-hijr-o-visāl
TuuT jaa.e mujhe andhā kar ke",naseer-turabi
"har taraf sach kī duhā.ī hai 'nasīr'
sher likhte raho sachchā kar ke",naseer-turabi
"koī āvāz na aahaT na ḳhayāl aise meñ
raat mahkī hai magar jī hai niDhāl aise meñ",naseer-turabi
"mere atrāf to girtī huī dīvāreñ haiñ
sāya-e-umr-e-ravāñ mujh ko sambhāl aise meñ",naseer-turabi
"jab bhī chaḌhte hue dariyā meñ safīna utrā
yaad aayā tire lahje kā kamāl aise meñ",naseer-turabi
"aañkh khultī hai to sab ḳhvāb bikhar jaate haiñ
sochtā huuñ ki bichhā duuñ koī jaal aise meñ",naseer-turabi
"muddatoñ ba.ad agar sāmne aa.e ham tum
dhuñdle dhuñdle se mileñge ḳhad-o-ḳhāl aise meñ",naseer-turabi
"hijr ke phuul meñ hai dard kī baasī ḳhushbū
mausam-e-vasl koī taaza malāl aise meñ",naseer-turabi
"maiñ bhī ai kaash kabhī mauj-e-sabā ho jā.ūñ
is tavaqqo pe ki ḳhud se bhī judā ho jā.ūñ",naseer-turabi
"abr uTThe to simaT jā.ūñ tirī āñkhoñ meñ
dhuup nikle to tire sar kī ridā ho jā.ūñ",naseer-turabi
"aaj kī raat ujāle mire ham-sāya haiñ
aaj kī raat jo so luuñ to nayā ho jā.ūñ",naseer-turabi
"ab yahī soch liyā dil meñ ki manzil ke baġhair
ghar palaT aa.uuñ to maiñ ābla-pā ho jā.ūñ",naseer-turabi
"phuul kī tarah mahaktā huuñ tirī yaad ke saath
ye alag baat ki maiñ tujh se ḳhafā ho jā.ūñ",naseer-turabi
"jis ke kūche meñ baraste rahe patthar mujh par
us ke hāthoñ ke liye rañg-e-hinā ho jā.ūñ",naseer-turabi
"aarzū ye hai ki taqdīs-e-hunar kī ḳhātir
tere hoñToñ pe rahūñ hamd-o-sanā ho jā.ūñ",naseer-turabi
"marhala apnī parastish kā ho darpesh to maiñ
apne hī sāmne mā.il-ba-duā ho jā.ūñ",naseer-turabi
"tīsha-e-vaqt batā.e ki ta.āruf ke liye
kin pahāḌoñ kī bulandī pe khaḌā ho jā.ūñ",naseer-turabi
"haa.e vo log ki maiñ jin kā pujārī huuñ 'nasīr'
haa.e vo log ki maiñ jin kā ḳhudā ho jā.ūñ",naseer-turabi
"marham-e-vaqt na ejāz-e-masīhā.ī hai
zindagī roz na.e zaḳhm kī gahrā.ī hai",naseer-turabi
"phir mire ghar kī fazāoñ meñ huā sannāTā
phir dar-o-bām se andesha-e-goyā.ī hai",naseer-turabi
"tujh se bichhḌūñ to koī phuul na mahke mujh meñ
dekh kyā karb hai kyā zaat kī sachchā.ī hai",naseer-turabi
"terā manshā tire lahje kī dhanak meñ dekhā
tirī āvāz bhī shāyad tirī añgḌā.ī hai",naseer-turabi
"kuchh ajab gardish-e-parkār safar rakhtā huuñ
do-qadam mujh se bhī aage mirī rusvā.ī hai",naseer-turabi
"kuchh to ye hai ki mirī raah judā hai tujh se
aur kuchh qarz bhī mujh par tirī tanhā.ī hai",naseer-turabi
"kis liye mujh se gurezāñ hai mire sāmne tū
kyā tirī raah meñ haa.il mirī bīnā.ī hai",naseer-turabi
"vo sitāre jo chamakte haiñ tire āñgan meñ
un sitāroñ se to apnī bhī shanāsā.ī hai",naseer-turabi
"jis ko ik umr ġhazal se kiyā mansūb 'nasīr'
us ko parkhā to khulā qāfiya-paimā.ī hai",naseer-turabi
"milne kī tarah mujh se vo pal bhar nahīñ miltā
dil us se milā jis se muqaddar nahīñ miltā",naseer-turabi
"ye rāh-e-tamannā hai yahāñ dekh ke chalnā
is raah meñ sar milte haiñ patthar nahīñ miltā",naseer-turabi
"ham-rañgī-e-mausam ke talabgār na hote
saaya bhī to qāmat ke barābar nahīñ miltā",naseer-turabi
"kahne ko ġham-e-hijr baḌā dushman-e-jāñ hai
par dost bhī is dost se behtar nahīñ miltā",naseer-turabi
"kuchh roz 'nasīr' aao chalo ghar meñ rahā jaa.e
logoñ ko ye shikva hai ki ghar par nahīñ miltā",naseer-turabi
"misl-e-sahrā hai rifāqat kā chaman bhī ab ke
jal bujhā apne hī sho.aloñ meñ badan bhī ab ke",naseer-turabi
"ḳhār-o-ḳhas huuñ to sharar-ḳheziyāñ dekhūñ phir se
aañkh le aa.ī hai ik aisī kiran bhī ab ke",naseer-turabi
"ham to vo phuul jo shāḳhoñ pe ye socheñ pahroñ
kyuuñ sabā bhuul ga.ī apnā chalan bhī ab ke",naseer-turabi
"manziloñ tak nazar aatā hai shikastoñ kā ġhubār
saath detī nahīñ aise meñ thakan bhī ab ke",naseer-turabi
"munsalik ek hī rishte meñ na ho jaa.e kahīñ
tire māthe tire bistar kī shikan bhī ab ke",naseer-turabi
"be-gunāhī ke libāde ko utāro bhī 'nasīr'
raas aa jaa.e agar jurm-e-suḳhan bhī ab ke",naseer-turabi
"rache-base hue lamhoñ se jab hisāb huā
ga.e dinoñ kī rutoñ kā ziyāñ savāb huā",naseer-turabi
"guzar gayā to pas-e-mauj be-kanārī thī
Thahar gayā to vo dariyā mujhe sarāb huā",naseer-turabi
"supurdagī ke taqāze kahāñ kahāñ se paḌhūñ
hunar ke baab meñ paikar tirā kitāb huā",naseer-turabi
"har aarzū mirī āñkhoñ kī raushnī Thahrī
charāġh soch meñ gum haiñ ye kyā azaab huā",naseer-turabi
"kuchh ajnabī se lage āshnā darīche bhī
kiran kiran jo ujāloñ kā ehtisāb huā",naseer-turabi
"vo yaḳh-mizāj rahā fāsloñ ke rishtoñ se
magar gale se lagāyā to aab aab huā",naseer-turabi
"vo peḌ jis ke tale ruuh gungunātī thī
usī kī chhāñv se ab mujh ko ijtināb huā",naseer-turabi
"in āñdhiyoñ meñ kise mohlat-e-qayām yahāñ
ki ek ḳhema-e-jāñ thā so be-tanāb huā",naseer-turabi
"salīb-e-sañg ho yā pairahan ke rañg 'nasīr'
hamāre naam se kyā kyā na intisāb huā",naseer-turabi
"sabā kā narm sā jhoñkā bhī tāziyāna huā
ye vaar mujh pe huā bhī to ġhā.ebāna huā",naseer-turabi
"usī ne mujh pe uThā.e haiñ sañg jis ke liye
maiñ paash paash huā ghar nigār-ḳhāna huā",naseer-turabi
"jhulas rahā thā badan garmi-e-nafas se magar
tire ḳhayāl kā ḳhurshīd shāmiyāna huā",naseer-turabi
"ḳhud apne hijr kī ḳhvāhish mujhe aziiz rahī
ye tere vasl kā qissa to ik bahāna huā",naseer-turabi
"ḳhudā kī sard-mizājī samā ga.ī mujh meñ
mirī talāsh kā saudā payambarāna huā",naseer-turabi
"maiñ ik shajar kī tarah rah-guzar meñ Thahrā huuñ
thakan utaar ke tū kis taraf ravāna huā",naseer-turabi
"vo shaḳhs jis ke liye sher kah rahā huuñ 'nasīr'
ġhazal sunā.e hue us ko ik zamāna huā",naseer-turabi
"sukūt-e-shām se ghabrā na jaa.e āḳhir tū
mire dayār se guzrī jo ai kiran phir tū",naseer-turabi
"libās-e-jāñ meñ nahīñ sho.alagī kā rañg magar
jhulas rahā hai mire saath kyuuñ ba-zāhir tū",naseer-turabi
"vafā-e-vāda-o-paimāñ kā e'tibār bhī kyā
ki maiñ to sāhab-e-īmāñ huuñ aur munkir tū",naseer-turabi
"mire vajūd meñ ik be-zabāñ samundar hai
utar ke dekh safīne se merī ḳhātir tū",naseer-turabi
"maiñ shāḳh-e-sabz nahīñ mahram-e-sabā bhī nahīñ
mire fareb meñ kyuuñ aa gayā hai taa.ir tū",naseer-turabi
"isī ummīd pe jalte haiñ rāstoñ meñ charāġh
kabhī to lauT ke aa.egā ai musāfir tū",naseer-turabi
"tujhe kyā ḳhabar mire be-ḳhabar mirā silsila koī aur hai
jo mujhī ko mujh se baham kare vo gurez-pā koī aur hai",naseer-turabi
"mire mausamoñ ke bhī taur the mire barg-o-bār hī aur the
magar ab ravish hai alag koī magar ab havā koī aur hai",naseer-turabi
"yahī shahr shahr-e-qarār hai to dil-e-shikasta kī ḳhair ho
mirī aas hai kisī aur se mujhe pūchhtā koī aur hai",naseer-turabi
"ye vo mājrā-e-firāq hai jo mohabbatoñ se na khul sakā
ki mohabbatoñ hī ke darmiyāñ sabab-e-jafā koī aur hai",naseer-turabi
"haiñ mohabbatoñ kī amānateñ yahī hijrateñ yahī qurbateñ
diye bām-o-dar kisī aur ne to rahā basā koī aur hai",naseer-turabi
"ye fazā ke rañg khule khule isī pesh-o-pas ke haiñ silsile
abhī ḳhush-navā koī aur thā abhī par-kushā koī aur hai",naseer-turabi
"dil-e-zūd-ranj na kar gila kisī garm o sard raqīb kā
ruḳh-e-nā-sazā to hai rū-ba-rū pas-e-nā-sazā koī aur hai",naseer-turabi
"bahut aa.e hamdam o chāra-gar jo numūd-o-nām ke ho ga.e
jo zavāl-e-ġham kā bhī ġham kare vo ḳhush-āshnā koī aur hai",naseer-turabi
"ye 'nasīr' shām-e-supurdagī kī udaas udaas sī raushnī
ba-kanār-e-gul zarā dekhnā ye tumhī ho yā koī aur hai",naseer-turabi
"vo ham-safar thā magar us se ham-navā.ī na thī
ki dhuup chhāñv kā aalam rahā judā.ī na thī",naseer-turabi
"na apnā rañj na auroñ kā dukh na terā malāl
shab-e-firāq kabhī ham ne yuuñ gañvā.ī na thī",naseer-turabi
"mohabbatoñ kā safar is tarah bhī guzrā thā
shikasta-dil the musāfir shikasta-pā.ī na thī",naseer-turabi
"adāvateñ thīñ, taġhāful thaa, ranjisheñ thiiñ bahut
bichhaḌne vaale meñ sab kuchh thaa, bevafā.ī na thī",naseer-turabi
"bichhaḌte vaqt un āñkhoñ meñ thī hamārī ġhazal
ġhazal bhī vo jo kisī ko abhī sunā.ī na thī",naseer-turabi
"kise pukār rahā thā vo Dūbtā huā din
sadā to aa.ī thī lekin koī duhā.ī na thī",naseer-turabi
"kabhī ye haal ki donoñ meñ yak-dilī thī bahut
kabhī ye marhala jaise ki āshnā.ī na thī",naseer-turabi
"ajiib hotī hai rāh-e-suḳhan bhī dekh 'nasīr'
vahāñ bhī aa ga.e āḳhir, jahāñ rasā.ī na thī",naseer-turabi
"aa gayā phir ramazāñ kyā hogā
haa.e ai pīr-e-muġhāñ kyā hogā",nazm-tabatabai
"bāġh-e-jannat meñ samāñ kyā hogā
tū nahīñ jab to vahāñ kyā hogā",nazm-tabatabai
"ḳhush vo hotā hai mire nāloñ se
aur andāz-e-fuġhāñ kyā hogā",nazm-tabatabai
"duur kī raah hai sāmāñ haiñ baḌe
itnī mohlat hai kahāñ kyā hogā",nazm-tabatabai
"dekh lo rañg-e-parīdañ ko mire
dil jalegā to dhuāñ kyā hogā",nazm-tabatabai
"hogā bas ek nigah meñ jo tamām
vo ba-hasrat nigarāñ kyā hogā",nazm-tabatabai
"ham ne maanā ki milā mulk-e-jahāñ
na rahe ham to jahāñ kyā hogā",nazm-tabatabai
"mar ke jab ḳhaak meñ milnā Thahrā
phir ye turbat kā nishāñ kyā hogā",nazm-tabatabai
"jis tarah dil huā TukḌe az-ḳhud
chaak is tarah katāñ kyā hogā",nazm-tabatabai
"yā tirā zikr hai yā naam tirā
aur phir vird-e-zabāñ kyā hogā",nazm-tabatabai
"ishq se baaz na aanā 'haidar'
raaz hone de ayaañ kyā hogā",nazm-tabatabai
"aa ke mujh tak kashtī-e-mai sāqiyā ulTī phirī
aaj kyā naddī bahī ulTī havā ulTī phirī",nazm-tabatabai
"aate aate lab par āh-e-nā-rasā ulTī phirī
vo bhī merā hī dabāne ko galā ulTī phirī",nazm-tabatabai
"muḌ ke dekhā us ne aur vaar abruoñ kā chal gayā
ik chhurī sīdhī phirī aur ik zarā ulTī phirī",nazm-tabatabai
"lā sakā nazzāra-e-ruḳhsār-e-raushan kī na taab
jā ke ā.īne pe chehre kī ziyā ulTī phirī",nazm-tabatabai
"rāst-bāzoñ hī ko piisā āsmāñ ne raat din
vā-e-qismat jab phirī ye āsiyā ulTī phirī",nazm-tabatabai
"jo baḌā bol ek din bole the pesh aayā vahī
gumbad-e-gardūñ se Takrā kar sadā ulTī phirī",nazm-tabatabai
"rizq khā kar ġhair kī qismat kā zambūr-e-asal
tū ne dekhā halq tak jā kar ġhizā ulTī phirī",nazm-tabatabai
"tū satā.ish-gar hai us kā jo hai terā mad.h-ḳhvāñ
ye to ai mushfiq zamīr-e-marhabā ulTī phirī",nazm-tabatabai
"jis par aa.ī thī tabī.at kī usī ne kuchh na qadr
jins-e-dil mānind-e-jins-e-nāravā ulTī phirī",nazm-tabatabai
"yā to kushī Dūbtī thī yā chalī sāhil se duur
vaa.e nākāmī phirī bhī to havā ulTī phirī",nazm-tabatabai
"girne vaalā hai kisī dushman pe kyā tīr-e-shahāb
āsmāñ tak jā ke kyuuñ āh-e-rasā ulTī phirī",nazm-tabatabai
"jī gayā maiñ us ke aa jaane se dushman mar gayā
dekh kar iisā ko bālīñ par qazā ulTī phirī",nazm-tabatabai
"mar gayā be-maut maiñ āḳhir ajal bhī duur hai
kūcha-e-qātil kā batlā kar patā ulTī phirī",nazm-tabatabai
"hijr kī shab mujh ko ulTī saañs lete dekh kar
ek hī dam meñ vahāñ jā kar sabā ulTī phirī",nazm-tabatabai
"hai mirā vīrāna-e-ġham 'nazm' aisā haul-nāk
mauj-e-sail aa.ī to le kar boriyā ulTī phirī",nazm-tabatabai
"abas hai nāz-e-istiġhnā pe kal kī kyā ḳhabar kyā ho
ḳhudā ma.alūm ye sāmān kyā ho jaa.e sar kyā ho",nazm-tabatabai
"ye āh-e-be-asar kyā ho ye naḳhl-e-be-samar kyā ho
na ho jab dard hī yā-rab to dil kyā ho jigar kyā ho",nazm-tabatabai
"jahāñ insān kho jaatā ho ḳhud phir us kī mahfil meñ
rasā.ī kis tarah ho daḳhl kyūñkar ho guzar kyā ho",nazm-tabatabai
"na pūchhūñgā maiñ ye bhī jaam meñ hai zahr yā amrit
tumhāre haath se andesha-e-naf-o-zarar kyā ho",nazm-tabatabai
"muravvat se ho begāna vafā se duur ho kosoñ
ye sach hai nāznīñ ho ḳhūbsūrat ho magar kyā ho",nazm-tabatabai
"shagūfe dekh kar muTThī meñ zar ko muskurāte haiñ
ki jab umr is qadar kotāh rakhte haiñ to zar kyā ho",nazm-tabatabai
"rahā kartī hai ye hairat mujhe zuhd-e-riyā.ī par
ḳhudā se jo nahīñ Dartā use bande kā Dar kyā ho",nazm-tabatabai
"kahā maiñ ne ki 'nazm'-e-mubtalā martā hai hasrat meñ
kahā us ne agar mar jaa.e to merā zarar kyā ho",nazm-tabatabai
"kahā maiñ ne ki hai soz-e-jigar aur uff nahīñ kartā
kahā is kī ijāzat hī nahīñ phir nauhagar kyā ho",nazm-tabatabai
"kahā maiñ ne ki de us ko ijāzat aah karne kī
kahā us ne bhaḌak uTThe agar soz-e-jigar kyā ho",nazm-tabatabai
"kahā maiñ ne ki aañsū aañkh kā lekin nahīñ thamtā
kahā āñkheñ koī talvoñ se mal Daale agar kyā ho",nazm-tabatabai
"kahā maiñ ne qadam bhar par hai vo sūrat dikhā aao
kahā muñh pher kar itnā kisī ko dard-e-sar kyā ho",nazm-tabatabai
"kahā maiñ ne asar mutlaq nahīñ kyā sañg-dil hai tū
kahā jab dil ho patthar kā to patthar par asar kyā ho",nazm-tabatabai
"kahā maiñ ne jo mar jaa.e to kyā ho soch tū dil meñ
kahā nā-āqibat-andesh ne kuchh soch kar kyā ho",nazm-tabatabai
"kahā maiñ ne ḳhabar bhī hai ki dī jaañ us ne ghuT ghaT kar
kahā mar jaa.e chupke se to phir mujh ko ḳhabar kyā ho",nazm-tabatabai
"bid.at masnūn ho ga.ī hai
ummat mat.ūn ho ga.ī hai",nazm-tabatabai
"kyā kahnā tirī duā kā zāhid
gardūñ kā sutūn ho ga.ī hai",nazm-tabatabai
"rahne do ajal jo ghaat meñ hai
mujh par maftūn ho ga.ī hai",nazm-tabatabai
"hasrat ko ġhubār-e-dil meñ DhūñDo
zinda madfūn ho ga.ī hai",nazm-tabatabai
"vahshat kā thā naam avval avval
ab to vo junūn ho ga.ī hai",nazm-tabatabai
"vaa.iz ne burī nazar se dekhā
mai shīshe meñ ḳhuun ho ga.ī hai",nazm-tabatabai
"aariz ke qarīn gulāb kā phuul
ham-rañg kī duun ho ga.ī hai",nazm-tabatabai
"banda huuñ tirā zabān-e-shīrīñ
duniyā mamnūn ho ga.ī hai",nazm-tabatabai
"'haidar' shab-e-ġham meñ marg-e-nāgāh
shādī kā shugūn ho ga.ī hai",nazm-tabatabai
"ehsān le na himmat-e-mardāna chhoḌ kar
rasta bhī chal tū sabza-e-begāna chhoḌ kar",nazm-tabatabai
"marne ke ba.ad phir nahīñ koī sharīk-e-hāl
jaatā hai sham-e-kushta ko parvāna chhoḌ kar",nazm-tabatabai
"hoñToñ pe aaj tak haiñ shab-e-aish ke maze
saaqī kā lab liyā lab-e-paimāna chhoḌ kar",nazm-tabatabai
"af.ī nahīñ khulī huī zulfoñ kā aks hai
jaate kahāñ ho ā.īna o shāna chhoḌ kar",nazm-tabatabai
"tūl-e-amal pe dil na lagānā ki ahl-e-bazm
jā.eñge nā-tamām ye afsāna chhoḌ kar",nazm-tabatabai
"labrez jām-e-umr huā aa ga.ī ajal
lo uTh ga.e bharā huā paimāna chhoḌ kar",nazm-tabatabai
"us pīr-zāl-e-dahr kī ham Thokaroñ meñ haiñ
jab se ga.ī hai himmat-e-mardāna chhoḌ kar",nazm-tabatabai
"pahroñ hamārā aap meñ aanā muhāl hai
kosoñ nikal gayā dil-e-dīvāna chhoḌ kar",nazm-tabatabai
"utrā jo shīsha taaq se zāhid kā hai ye haal
kartā hai raqs sajda-e-shukrāna chhoḌ kar",nazm-tabatabai
"ye sum.a-o-riyā to nishānī hai kufr kī
zunnār bāñdh sub.ha-e-sad-dāna chhoḌ kar",nazm-tabatabai
"rindān-e-mai-kada bhī haiñ ai ḳhizr muntazir
bastī meñ aa.iye kabhī vīrāna chhoḌ kar",nazm-tabatabai
"ehsān sar pe laġhzish-e-mastāna kā huā
ham do qadam na jā sake mai-ḳhāna chhoḌ kar",nazm-tabatabai
"vaadī bahut muhīb hai bīm-o-umīd kā
dekheñge sher par dil-e-dīvāna chhoḌ kar",nazm-tabatabai
"ro ro ke kar rahī hai surāhī vidā.a use
jaatā hai duur duur jo paimāna chhoḌ kar",nazm-tabatabai
"tauba to kī hai 'nazm' binā hogī kis tarah
kyūñ-kar jiyoge mashrab-e-rindāna chhoḌ kar",nazm-tabatabai
"hañsī meñ vo baat maiñ ne kah dī ki rah ga.e aap dañg ho kar
chhupā huā thā jo raaz dil meñ khulā vo chehre kā rañg ho kar",nazm-tabatabai
"hamesha kuuch o maqām apnā rahā hai ḳhizr-e-rah-e-tarīqat
rukā to maiñ sañg-e-mīl ban kar chalā to āvāz-e-chañg ho kar",nazm-tabatabai
"na toḌte aarsī agar tum to itne yūsuf nazar na aate
ye qāfila khīñch laa.ī saarā shikast-e-ā.īna zañg ho kar",nazm-tabatabai
"shabāb o piirī kā aanā jaanā ġhazab kā pur-dard hai fasāna
ye rah ga.ī ban ke gard-e-hasrat vo uḌ gayā ruḳh se rañg ho kar",nazm-tabatabai
"jo raaz dil se zabāñ tak aayā to us ko qaabū meñ phir na paayā
zabāñ se niklā kalām ban kar kamāñ se chhūTā ḳhadañg ho kar",nazm-tabatabai
"ġhazab hai bahr-e-fanā kā dhārā ki mujh ko uljhā ke maarā maarā
nafas ne maujoñ kā jaal bun kar lahad ne kām-e-nahañg ho kar",nazm-tabatabai
"milā dil-e-nā-hifāz mujh ko to kyā kisī kā lihāz mujh ko
kahīñ garebāñ na phaaḌ Dāleñ janāb-e-nāseh bhī tañg ho kar",nazm-tabatabai
"jo ab kī mīnā-e-mai ko toḌā chalegī talvār mohtasib se
lahū bhī rindoñ kā dekh lenā bahā mai-e-lāla-rañg ho kar",nazm-tabatabai
"na zabt se shikva lab tak aayā na sabr ne aah khīñchne dī
rahā dahan meñ vo qufl ban kar girāyā chhātī pe sañg ho kar",nazm-tabatabai
"samajh le suufī agar ye nukta hai ek bazm-e-samā-e-hastī
to nau-piyāle ye āsmāñ ke bajeñ abhī jal-tarañg ho kar",nazm-tabatabai
"bhalā ho afsurda-ḳhātirī kā ki hasratoñ ko dabā ke rakkhā
bachā liyā harzagī se us ne lihāz-e-nāmūs-o-nañg ho kar",nazm-tabatabai
"jigar-ḳharāshī se paa.ī fursat na sīna-kāvī se nāḳhunoñ ne
galā garebāñ ne ghūñT Daalā junūñ kī shorish se tañg ho kar",nazm-tabatabai
"badal ke duniyā ne bhes sad.hā ise Darāyā use lubhāyā
kabhī zan-e-pīr-zāl ban kar kabhī but-e-shoḳh-o-shañg ho kar",nazm-tabatabai
"uThe the talvār khīñch kar tum to phir ta.ammul na chāhiye thā
ki rah ga.ī mere dil kī hasrat shahīd-e-teġh-e-darañg ho kar",nazm-tabatabai
"jo valvale the vo dab ga.e sab hujūm-e-lait-o-la.al meñ 'haidar'
jo hausle the vo dil hī dil meñ rahe dareġh-o-darañg ho kar",nazm-tabatabai
"is mahīna bhar kahāñ thā sāqiyā achchhī tarah
aa idhar aa iid to mil leñ zarā achchhī tarah",nazm-tabatabai
"uñgliyāñ kānoñ meñ rakh kar ai musāfir sun zarā
aa rahī hai saaf āvāz-e-darā achchhī tarah",nazm-tabatabai
"chashm-e-mūsā lā sakī ik us ke jalve kī na taab
chashm-e-dil se jis ko dekhā bār-hā achchhī tarah",nazm-tabatabai
"fāsla aisā nahīñ kuchh arsh kī zanjīr se
kyā kahūñ baḌhtā nahīñ dast-e-duā achchhī tarah",nazm-tabatabai
"ahl-e-sūrat ko nahīñ hai achchhī sīrat se ġharaz
achchhī sūrat chāhiye achchhī adā achchhī tarah",nazm-tabatabai
"shāhidān-e-lāla-o-gul kī ḳhabar laa.ī hai kuchh
saal bhar ke ba.ad aa.ī ai sabā achchhī tarah",nazm-tabatabai
"siikh legī bal kī lenā tā-kamar aane to do
bal abhī kartī nahīñ zulf-e-dotā achchhī tarah",nazm-tabatabai
"shīsha-o-jām-o-subū bhar le mai-e-gul-rañg se
aaj saaqī ghir ke aa.ī hai ghaTā achchhī tarah",nazm-tabatabai
"lete haiñ ahl-e-junūñ kyā kyā tasavvur ke maze
aañkh se pariyoñ ko dekhā bār-hā achchhī tarah",nazm-tabatabai
"de rahī hai us kī ḳhāmoshī sadā-e-dūr-bāsh
ye nahīñ kahtā ki 'nazm'-e-mubtalā achchhī tarah",nazm-tabatabai
"is vāste adam kī manzil ko DhūñDte haiñ
muddat se dostoñ kī mahfil ko DhūñDte haiñ",nazm-tabatabai
"ye dil ke paar ho kar phir dil ko DhūñDte haiñ
tīr-e-nigāh us ke bismil ko DhūñDte haiñ",nazm-tabatabai
"ik lahr meñ na the ham kyuuñ ai habāb dekhā
yuuñ aañkh band kar ke sāhil ko DhūñDte haiñ",nazm-tabatabai
"tarz-e-karam kī shāhid haiñ meva-dār shāḳheñ
is tarah sar jhukā kar saa.il ko DhūñDte haiñ",nazm-tabatabai
"hai vasl o hijr apnā ai qais turfa-mazmūñ
mahmil meñ baiThe haiñ aur mahmil ko DhūñDte haiñ",nazm-tabatabai
"tūl-e-amal kā rasta mumkin nahīñ ki tai ho
manzil pe bhī pahuñch kar manzil ko DhūñDte haiñ",nazm-tabatabai
"hasrat shabāb kī hai ayyām-e-sheb meñ bhī
ma.adūm kī havas hai zaa.il ko DhūñDte haiñ",nazm-tabatabai
"uThte haiñ valvale kuchh har baar dard ban kar
kyā jāniye jigar ko yā dil ko DhūñDte haiñ",nazm-tabatabai
"zaḳhm-e-jigar kā mere hai rashk dostoñ ko
martā huuñ maiñ ki ye kyuuñ qātil ko DhūñDte haiñ",nazm-tabatabai
"ahl-e-havas kī kashtī yak baam o do havā hai
dariyā-e-ishq meñ bhī sāhil ko DhūñDte haiñ",nazm-tabatabai
"aayā jo rahm mujh par is meñ bhī chaal hai kuchh
siine pe haath rakh kar ab dil ko DhūñDte haiñ",nazm-tabatabai
"karte haiñ kār-e-farhād āsāñ zamīn meñ bhī
mushkil-pasand haiñ ham mushkil ko DhūñDte haiñ",nazm-tabatabai
"ai ḳhizr pai-e-ḳhajista bahr-e-ḳhudā karam kar
bhaTke hue musāfir manzil ko DhūñDte haiñ",nazm-tabatabai
"dil-ḳhvāh tere ishve dil-jū tire ishāre
vo dil TaTolte haiñ ye dil ko DhūñDte haiñ",nazm-tabatabai
"ai 'nazm' kyā batā.eñ hajj-o-tavāf apnā
ka.abe meñ bhī kisī kī mahmil ko DhūñDte haiñ",nazm-tabatabai
"junūñ ke valvale jab ghuT ga.e dil meñ nihāñ ho kar
to uTThe haiñ dhuāñ ho kar gire haiñ bijliyāñ ho kar",nazm-tabatabai
"kuchh aage baḌh chale sāmān-e-rāhat lā-makāñ ho kar
falak pīchhe rahā jaatā hai gard-e-kārvāñ ho kar",nazm-tabatabai
"kisī din to chale ai āsmāñ bād-e-murād aisī
ki utreñ kashtī-e-mai par ghaTā.eñ bādbāñ ho kar",nazm-tabatabai
"na jaane kis bayābāñ marg ne miTTī nahīñ paa.ī
bagūle jā rahe haiñ kārvāñ-dar-kārvāñ ho kar",nazm-tabatabai
"vafūr-e-zabt se betābi-e-dil baḌh nahīñ saktī
gale tak aa ke rah jaate haiñ naale hichkiyāñ ho kar",nazm-tabatabai
"gulū-gīr ab to aisā inqalāb-e-rañg-e-ālam hai
ki naġhme nikle minqār-e-anādil se fuġhāñ ho kar",nazm-tabatabai
"jo ho kar abr se māyūs ḳhud sīñche kabhī dahqāñ
jalā deñ khet ko paanī kī lahreñ bijliyāñ ho kar",nazm-tabatabai
"jahāñ meñ vāshud-e-ḳhātir ke sāmāñ ho ga.e lāshe
jagah rāhat kī nā-mumkin huī hai lā-makāñ ho kar",nazm-tabatabai
"hañse koī na bijlī ke sivā is dār-e-mātam meñ
agar rah jaa.e saarā khet kisht-e-za.afarāñ ho kar",nazm-tabatabai
"alam meñ āshiyāñ ke is qadar tinke chune maiñ ne
ki āḳhir bā.is-e-taskīñ hue haiñ āshiyāñ ho kar",nazm-tabatabai
"ghaTā.eñ ghir ke kyā kyā hasrat-e-farhād par roiiñ
chaman tak aa ga.iiñ nahreñ pahāḌoñ se ravāñ ho kar",nazm-tabatabai
"dil-e-shaidā ne paayā ishq meñ me.arāj kā rutba
yahāñ akasr butoñ ke zulm TuuTe āsmāñ ho kar",nazm-tabatabai
"jo Darte Darte dil se ek harf-e-shauq niklā thā
vo us ke sāmne aayā zabāñ par dāstāñ ho kar",nazm-tabatabai
"nikal aa.e haiñ har iqrār meñ inkār ke pahlū
banā detī haiñ hairāñ terī bāteñ makr yaañ ho kar",nazm-tabatabai
"nazākat kā ye aalam phuul bhī toḌe to bal khā kar
na jaane dil mirā kis tarah toḌā pahlvāñ ho kar",nazm-tabatabai
"tadarrau-o-kabak par hañs kar uTThe ḳhud laḌkhaḌāte haiñ
subuk karte haiñ un ko pā.eñche bār-e-girāñ ho kar",nazm-tabatabai
"galā ghoñTā hai zabt-e-ġham ne kuchh aisā ki mushkil hai
ki nikle muñh se āvāz-e-shikast-e-dil fuġhāñ ho kar",nazm-tabatabai
"pata andesha-e-sālik ne paayā manzil-e-dil kā
tū palTā lā-makāñ se āsmāñ-dar-āsmāñ ho kar",nazm-tabatabai
"huī phir dekhiye aa bustan-e-shādī-o-ġham duniyā
abhī paidā hue the rañj-o-rāhat to amaañ ho kar",nazm-tabatabai
"jo niklī hogī koī aarzū to ye bhī niklegā
tumhārā tīr-e-hasrat ban gayā dil meñ nihāñ ho kar",nazm-tabatabai
"utar jā.egā tū o āftāb-e-husn koThe se
giregā sāya-e-dīvār ham par āsmāñ ho kar",nazm-tabatabai
"kis liye phirte haiñ ye shams o qamar donoñ saath
kis ko ye DhūñDte haiñ barhana-sar donoñ saath",nazm-tabatabai
"kaisī yā-rab ye havā sub.h-e-shab-e-vasl chalī
bujh gayā dil mirā aur sham-e-sahar donoñ saath",nazm-tabatabai
"ba.ad mere na rahā ishq kī manzil kā nishāñ
miT ga.e rāh-rau o rāhguzar donoñ saath",nazm-tabatabai
"ai junūñ dekh isī sahrā meñ akelā huuñ maiñ
rahte jis dasht meñ haiñ ḳhauf-o-ḳhatar donoñ saath",nazm-tabatabai
"mujh ko hairat hai shab-e-aish kī kotāhī par
yā ḳhudā aa.e the kyā shām-o-sahar donoñ saath",nazm-tabatabai
"us ne pherī nigah-e-nāz ye ma.alūm huā
khiñch gayā siine se tiir aur jigar donoñ saath",nazm-tabatabai
"ġham ko dī dil ne jagah dil ko jagah pahlū ne
ek goshe meñ kareñge ye basar donoñ saath",nazm-tabatabai
"is ko rokūñ maiñ ilāhī ki sambhālūñ us ko
ki taḌapne lage dil aur jigar donoñ saath",nazm-tabatabai
"naaz baḌhtā gayā baḌhte ga.e juuñ juuñ gesū
balki lene lage ab zulf o kamar donoñ saath",nazm-tabatabai
"tujh se matlab hai nahīñ duniyā o uqbā se ġharaz
tū nahīñ jab to ujaḌ jaa.eñ ye ghar donoñ saath",nazm-tabatabai
"baat sunñā na kisī chāhne vaale kī kabhī
kaan meñ phūñk rahe haiñ ye guhar donoñ saath",nazm-tabatabai
"āñdhiyāñ aah kī bhī ashk kā sailāb bhī hai
dete haiñ dil kī ḳharābī kī ḳhabar donoñ saath",nazm-tabatabai
"kyā kahūñ zohra o ḳhurshīd kā aalam ai 'nazm'
nikle ḳhalvat se jūñhī vaqt-e-sahar donoñ saath",nazm-tabatabai
"kisī se bas ki umīd-e-kushūd-e-kār nahīñ
mujhe ajal ke bhī aane kā e'tibār nahīñ",nazm-tabatabai
"javāb naame kā qāsid mazār par laayā
ki jāntā thā use tāb-e-intizār nahīñ",nazm-tabatabai
"ye kah ke uTh ga.ī bālīñ se merī sham-e-sahar
tamām ho ga.ī shab aur tujhe qarār nahīñ",nazm-tabatabai
"jo tū ho paas to hūr-o-qusūr sab kuchh ho
jo tū nahīñ to nahīñ balki zīnhār nahīñ",nazm-tabatabai
"ḳhizāñ ke aane se pahle hī thā mujhe ma.alūm
ki rañg-o-bū-e-chaman kā kuchh e'tibār nahīñ",nazm-tabatabai
"ġhazal kahī hai ki motī piro.e haiñ ai 'nazm'
vo kaun sher hai jo durr-e-shāhvār nahīñ",nazm-tabatabai
"koī mai de yā na de ham riñd-e-be-parvā haiñ aap
sāqiyā apnī baġhal meñ shīsha-e-sahbā haiñ aap",nazm-tabatabai
"ġhāfil o hoshyār vo timsāl-e-yak-ā.īna haiñ
varta-e-hairat meñ nādāñ aap haiñ daanā haiñ aap",nazm-tabatabai
"kyuuñ rahe merī duā minnat-kash-e-bāl-e-malak
nāla-e-mastāna mere āsmāñ-paimā haiñ aap",nazm-tabatabai
"hai ta.ajjub ḳhizr ko aur āb-e-haivāñ kī talab
aur phir uzlat-guzīn-e-dāman-e-sahrā haiñ aap",nazm-tabatabai
"manzil-e-tūl-e-amal darpesh aur mohlat hai kam
raah kis se pūchhiye hairat meñ naqsh-e-pā haiñ aap",nazm-tabatabai
"haq se tālib diid ke hoñ ham basīr aise nahīñ
ham ko jo kotah-nazar samjheñ vo nā-bīnā haiñ aap",nazm-tabatabai
"gul hama-tan-zaḳhm haiñ phir bhī hama-tan-gosh haiñ
be-asar kuchh nāla-hā-e-bulbul-e-shaidā haiñ aap",nazm-tabatabai
"hirs se shikva karūñ kyā haath phailāne kā maiñ
kahtī hai vo apne hāthoñ ḳhalq meñ rusvā haiñ aap",nazm-tabatabai
"ham se ai ahl-e-tana.a.um muñh chhupānā chāhiye
dam bharā karte haiñ ham aur ā.ina-sīmā haiñ aap",nazm-tabatabai
"kyā kārvān-e-hastī guzrā ravā-ravī meñ
fardā ko maiñ ne dekhā gard-o-ġhubār-e-dī meñ",nazm-tabatabai
"the mahv lāla-o-gul kis kaif-e-be-ḳhudī meñ
zaḳhm-e-jigar ke Tāñke TuuTe hañsī hañsī meñ",nazm-tabatabai
"yārān-e-bazm-e-ishrat DhūñDūñ kahāñ maiñ tum ko
tāroñ kī chhāñv meñ yā pichhle kī chāñdnī meñ",nazm-tabatabai
"har uqda meñ jahāñ ke poshīda hai kashākash
hai mauj-e-ḳhanda-e-gul pinhāñ kalī kalī meñ",nazm-tabatabai
"zaḳhmoñ meñ ḳhud chamak hai aur us pe ye sitam hai
rañg-e-parīdañ se maiñ rahtā huuñ chāñdnī meñ",nazm-tabatabai
"ham kis shumār meñ the pursish jo ham se hotī
ye imtiyāz paayā āshob-e-āgahī meñ",nazm-tabatabai
"hukm-e-qazā ho jaisā sarzad ho fe.al vaisā
banda kā daḳhl bhī hai phir is kahī badī meñ",nazm-tabatabai
"raftār-e-sāya ko hai past-o-buland yaksāñ
Thokar kabhī na khaa.e rāh-e-farotanī meñ",nazm-tabatabai
"vajd aa gayā falak ko ġhash aa gayā zamīñ ko
do tarah ke asar the ik saut-e-sarmadī meñ",nazm-tabatabai
"ta.abīr us kī shāyad ek vāpsīñ nafas ho
jo ḳhvāb dekhte the ham saarī zindagī meñ",nazm-tabatabai
"laa.ī hubāb tak ko sail-e-fanā bahā kar
ik aah khīñchne ko ik dam kī zindagī meñ",nazm-tabatabai
"mahshar kī āfatoñ kā dhaḌkā nahīñ rahā ab
sau hashr maiñ ne dekhe do din kī zindagī meñ",nazm-tabatabai
"pahlū meñ tū ho ai dil phir hasrateñ hazāroñ
kis baat kī kamī hai terī salāmtī meñ",nazm-tabatabai
"pursān-e-hāl vo ho aur sāmne bulā kar
kyā jāniye zabāñ se kyā nikle be-ḳhudī meñ",nazm-tabatabai
"tū ek zill-e-hastī phir kaisī ḳhud-parastī
saaya kī parvarish hai dāmān-e-be-ḳhudī meñ",nazm-tabatabai
"haa.el bas ik nafas hai mahshar meñ aur ham meñ
parda habāb kā hai fardā meñ aur dī meñ",nazm-tabatabai
"āñkheñ dikhā rahī hai din se mujhe shab-e-ġham
āsār tīrgī ke haiñ din kī raushnī meñ",nazm-tabatabai
"tū ne to apne dar se mujh ko uThā diyā hai
parchhā.īñ phir rahī hai merī usī galī meñ",nazm-tabatabai
"sajda kā hukm mujh ko tū ne to ab diyā hai
pahle hī likh chukā huuñ maiñ ḳhatt-e-bandgī meñ",nazm-tabatabai
"ai 'nazm' chheḌ kar ham tujh ko hue pashemāñ
kyā jānte the zālim ro degā dil-lagī meñ",nazm-tabatabai
"kyā kaheñ kis se pyaar kar baiThe
apne dil ko figār kar baiThe",nazm-tabatabai
"sabr kī ik qabā jo baaqī thī
us ko bhī taar taar kar baiThe",nazm-tabatabai
"aaj phir un kī aamad aamad hai
ham ḳhizāñ ko bahār kar baiThe",nazm-tabatabai
"vaa.e us but kā va.ada-e-fardā
umr bhar intizār kar baiThe",nazm-tabatabai
"ḳhud jo ġham haiñ to aa.ina hairāñ
kis ġhazab kā siñghār kar baiThe",nazm-tabatabai
"ham tahī-dast tujh ko kyā dete
jaan tujh par nisār kar baiThe",nazm-tabatabai
"mujh ko samjho yādgār-e-raftagān-e-lucknow
huuñ qadd-e-āmdam ġhubār-e-kārvān-e-lucknow",nazm-tabatabai
"ḳhūn-e-hasrat kah rahā hai dāstān-e-lucknow
rah gayā hai ab yahī rañgīñ-bayān-e-lucknow",nazm-tabatabai
"gosh-e-ibrat se sune koī mirī fariyād hai
bulbul-e-ḳhūnīñ navā-e-bostān-e-lucknow",nazm-tabatabai
"mere har aañsū meñ ik ā.īna-e-tasvīr hai
mere har naale meñ hai tarz-e-fuġhān-e-lucknow",nazm-tabatabai
"DhūñDhtā hai ab kise le kar charāġh-e-āftāb
kyuuñ miTāyā ai falak tū ne nishān-e-lucknow",nazm-tabatabai
"lucknow jin se ibārat thī hue vo nāpadīd
hai nishān-e-lucknow baaqī na shān-e-lucknow",nazm-tabatabai
"ab nazar aatā nahīñ vo majma.a-e-ahl-e-kamāl
khā ga.e un ko zamīn-o-āsmān-e-lucknow",nazm-tabatabai
"pahle thā ahl-e-zabāñ kā daur ab gardish meñ haiñ
chāhiye thī teġh-e-urdu ko fasān-e-lucknow",nazm-tabatabai
"marsiya-go kitne yaktā-e-zamāna the yahāñ
koī to itnoñ meñ hotā nauha-ḳhvān-e-lucknow",nazm-tabatabai
"ye ġhubār-e-nā-tavāñ ḳhākistar-e-parvāna hai
ḳhāndān apnā thā sham-e-dūdmān-e-lucknow",nazm-tabatabai
"chaltā thā jab ghuTniyoñ apne yahāñ tifl-e-razī.a
sajda karte the use gardan-kushān-e-lucknow",nazm-tabatabai
"ahd-e-pīrāna-sarī meñ kyuuñ na shīrīñ ho suḳhan
bachpane meñ maiñ ne chūsī hai zabān-e-lucknow",nazm-tabatabai
"gulshan-e-firdaus par kyā naaz hai rizvāñ tujhe
pūchh us ke dil se jo hai rutba-dān-e-lucknow",nazm-tabatabai
"bū-e-uns aatī hai 'haidar' ḳhāk-e-maTiyā-burj se
jam.a haiñ ik jā vatan-āvārgān-e-lucknow",nazm-tabatabai
"nadāmat hai banā kar is chaman meñ āshiyāñ mujh ko
milā hamdam yahāñ koī na koī ham-zabāñ mujh ko",nazm-tabatabai
"dikhā.e jā ravānī tausan-e-umr-e-ravāñ mujh ko
hilāl-e-barq se rakh ham-rikāb-o-ham-ināñ mujh ko",nazm-tabatabai
"banāyā nā-tavānī ne sulaimān-e-zamāñ mujh ko
uḌā kar le chale mauj-e-nasīm-e-bostāñ mujh ko",nazm-tabatabai
"dam-e-sub.h-e-azal se maiñ navā-sanjoñ meñ huuñ tere
batāyā bulbul-e-sidra ne andāz-e-fuġhāñ mujh ko",nazm-tabatabai
"mirī bātoñ meñ kyā ma.alūm kab so.e vo kab jaage
sire se is liye kahnī paḌī phir dāstāñ mujh ko",nazm-tabatabai
"bahā kar qāfila se duur jism-e-zār ko pheñkā
ki mauj-e-sail thī bāñg-e-darā-e-kārvāñ mujh ko",nazm-tabatabai
"ye dil kī be-qarārī ḳhaak ho kar bhī na jā.egī
sunātī hai lab-e-sāhil se ye reg-e-ravāñ mujh ko",nazm-tabatabai
"uḌaa.ī ḳhaak jis sahrā meñ tere vāste maiñ ne
thakā-māñda milā in manziloñ meñ āsmāñ mujh ko",nazm-tabatabai
"tasavvur sham.a kā jis ko jilā de huuñ vo parvāna
lag uTThī aag dil meñ jab nazar aayā dhuāñ mujh ko",nazm-tabatabai
"vo jis aalam meñ jā pahuñchā vahāñ maiñ kis tarah jā.ūñ
huā dil aap se bāhar pinhā kar beḌiyāñ mujh ko",nazm-tabatabai
"ġhubār-e-rāh se ai 'nazm' ye āvāz aatī hai
ga.ī ai umr-e-rafta tū kidhar pheñkā kahāñ mujh ko",nazm-tabatabai
"phirī huī mirī āñkheñ haiñ teġh-zan kī taraf
chalā hai chhoḌ ke bismil mujhe hiran kī taraf",nazm-tabatabai
"banāyā toḌ ke ā.īna ā.īna-ḳhāna
na dekhī raah jo ḳhalvat se anjuman kī taraf",nazm-tabatabai
"rah-e-vafā ko na chhoḌā vo andalīb huuñ maiñ
chhuTā qafas se to parvāz kī chaman kī taraf",nazm-tabatabai
"gurez chāhiye tūl-e-amal se sālik ko
sunā hai raah ye jaatī hai rāhzan kī taraf",nazm-tabatabai
"sarā-e-dahr meñ so.oge ġhāfilo kab tak
uTho to kyā tumheñ jaanā nahīñ vatan kī taraf",nazm-tabatabai
"jo ahl-e-dil haiñ alag haiñ vo ahl-e-zāhir se
na maiñ huuñ shaiḳh kī jānib na barhaman kī taraf",nazm-tabatabai
"jahān-e-hādsa-āgīn meñ bashar kā varūd
guzar habāb kā dariyā-e-maujzan kī taraf",nazm-tabatabai
"isī umiid pe ham din ḳhizāñ ke kāTte haiñ
kabhī to bād-e-bahār aa.egī chaman kī taraf",nazm-tabatabai
"bichhaḌ ke tujh se mujhe hai umiid milne kī
sunā hai ruuh ko aanā hai phir badan kī taraf",nazm-tabatabai
"gavāh kaun mire qatl kā ho mahshar meñ
abhī se saarā zamāna hai teġh-zan kī taraf",nazm-tabatabai
"ḳhabar dī uTh ke qayāmat ne us ke aane kī
ḳhudā hī ḳhair kare ruḳh hai anjuman kī taraf",nazm-tabatabai
"vo apne ruḳh kī sabāhat ko aap dekhte haiñ
jhuke hue gul-e-nargis haiñ yāsman kī taraf",nazm-tabatabai
"tamām bazm hai kyā mahv us kī bātoñ meñ
nazar dahan kī taraf kaan hai suḳhan kī taraf",nazm-tabatabai
"asiir ho gayā dil gesuoñ meñ ḳhuub huā
chalā thā Duub ke marne chah-e-zaqan kī taraf",nazm-tabatabai
"ye mai-kashoñ kī adā abr-e-tar bhī siikh ga.e
kinār-e-jū se jo uTThe chale chaman kī taraf",nazm-tabatabai
"zahe-nasīb jo ho karbalā kī maut ai 'nazm'
ki uḌ ke ḳhāk-e-shifā aa.e ḳhud kafan kī taraf",nazm-tabatabai
"pursish jo hogī tujh se jallād kyā karegā
le ḳhuun maiñ ne baḳhshā tū yaad kyā karegā",nazm-tabatabai
"huuñ daam meñ pur-afshāñ aur sādgī se hairāñ
kyuuñ tez kī haiñ chhuriyāñ sayyād kyā karegā",nazm-tabatabai
"zālim ye soch kar ab detā hai bosa-e-lab
jab hoñT sī diye phir fariyād kyā karegā",nazm-tabatabai
"zanjīr tār-e-dāmāñ hai tauq ik garebāñ
zor-e-junūñ na kam ho haddād kyā karegā",nazm-tabatabai
"ham Duub kar mareñge hasrat rahegī tujh ko
jab ḳhaak hī na hogī barbād kyā karegā",nazm-tabatabai
"yāqūb qat.a kar deñ ummīd-e-vasl dil se
yūsuf sā banda koī āzād kyā karegā",nazm-tabatabai
"dil le ke pūchhtā hai tū kis kā shefta hai
bhūlā abhī se zālim phir yaad kyā karegā",nazm-tabatabai
"ai ḳhatt-e-bayāz aariz darkār hai jo tujh ko
tahrīr husn kī kuchh rūdād kyā karegā",nazm-tabatabai
"kunj-e-qafas se ik din hogī rihā.ī apnī
mar jā.eñge to āḳhir sayyād kiyā karegā",nazm-tabatabai
"misl-e-sipand dil hai betāb soz-e-ġham meñ
rah jā.egā taḌap kar fariyād kyā karegā",nazm-tabatabai
"ai shaiḳh bhar gayā hai kyuuñ va.az kī havā meñ
rīsh-e-safed apnī barbād kyā karegā",nazm-tabatabai
"zulm-o-sitam se bhī ab zālim ne haath khīñchā
is se sitam vo baḌh kar ījād kyā karegā",nazm-tabatabai
"az-bas-ki be-hunar huuñ maiñ nañg-e-mo'tariz huuñ
mazmūñ pe mere koī ī.rād kyā karegā",nazm-tabatabai
"ai ''nazm'' jis ko chāhe vo de bahisht dozaḳh
namrūd kyā karegā shaddād kyā karegā",nazm-tabatabai
"sañg-e-jafā kā ġham nahīñ dast-e-talab kā Dar nahīñ
apnā hai us par āshiyāñ naḳhl jo bārvar nahīñ",nazm-tabatabai
"sunte ho ahl-e-qāfila maiñ koī rāhbar nahīñ
dekh rahā huuñ tum meñ se ek bhī raah par nahīñ",nazm-tabatabai
"maut kā ghar hai āsmāñ is se kahīñ mafar nahīñ
nikleñ to koī dar nahīñ bhāgeñ to rahguzar nahīñ",nazm-tabatabai
"pahle jigar par aah kā naam na thā nishāñ na thā
āḳhir-e-kār ye huā aah to hai jigar nahīñ",nazm-tabatabai
"sub.h-e-azal se tā-abad qissa na hogā ye tamām
jaur-e-falak kī dāstāñ aisī bhī muḳhtasar nahīñ",nazm-tabatabai
"barg-e-ḳhizāñ-rasīda huuñ chheḌ na mujh ko ai nasīm
zauq fuġhāñ kā hai mujhe shikva-e-abr-e-tar nahīñ",nazm-tabatabai
"munkir-e-hashr hai kidhar dekhe tū aañkh khol kar
hashr kī jo ḳhabar na de aisī koī sahar nahīñ",nazm-tabatabai
"shabnam o gul ko dekh kar vajd na aa.e kis tarah
ḳhanda be-sabab nahīñ girya be-asar nahīñ",nazm-tabatabai
"tere faqīr kā ġhurūr tājvaroñ se hai sivā
tarf-e-kulah meñ de shikan us ko ye dard-e-sar nahīñ",nazm-tabatabai
"koshak o qasr o bām-o-dar tū ne binā kiye to kyā
haif hai ḳhānumāñ-ḳharāb dil meñ kisī ke gher nahīñ",nazm-tabatabai
"nāla-kashī raqīb se merī tarah muhāl hai
dil nahīñ hausla nahīñ zohra nahīñ jigar nahīñ",nazm-tabatabai
"shātir-e-pīr-e-āsmāñ vāh-rī terī dastburd
ḳhusrav o kaiqibād kī teġh nahīñ kamar nahīñ",nazm-tabatabai
"shaan karīm kī ye hai haañ se ho peshtar atā
lutf atā kā kyā ho jab haañ se ho peshtar nahīñ",nazm-tabatabai
"laakh vo be-ruḳhī kare laakh vo kaj-ravī kare
kuchh to malāl is kā ho dil ko mire magar nahīñ",nazm-tabatabai
"sun ke burā na māniye sach ko na jhuuT jāniye
zikr hai kuchh gila nahīñ baat hai neshtar nahīñ",nazm-tabatabai
"sub.ha hai zunnār kyuuñ kaisī kahī
zāhid-e-ayyār kyuuñ kaisī kahī",nazm-tabatabai
"kaT ga.e aġhyār kyuuñ kaisī kahī
chhā ga.ī har baar kyuuñ kaisī kahī",nazm-tabatabai
"haiñ ye sab iqrār jhūTe yā nahīñ
kījiye iqrār kyuuñ kaisī kahī",nazm-tabatabai
"rūThne se aap kā matlab ye hai
is ko aa.e pyaar kyuuñ kaisī kahī",nazm-tabatabai
"kah diyā maiñ ne sahar hai jhūT-mūT
ho ga.e bedār kyuuñ kaisī kahī",nazm-tabatabai
"ek to kahte haiñ sad.hā bhaptiyāñ
aur phir isrār kyuuñ kaisī kahī",nazm-tabatabai
"nāsehā ye bahs dīvānoñ ke saath
aql kī hai maar kyuuñ kaisī kahī",nazm-tabatabai
"yā ḳhafā the yā zarā sī baat par
ho ga.ī bauchhār kyuuñ kaisī kahī",nazm-tabatabai
"mujh se bai.at kar le tū bhī vā.izā
haath laanā yaar kyuuñ kaisī kahī",nazm-tabatabai
"surma de kar dil ke lene kā hai qasd
aañkh to kar chaar kyuuñ kaisī kahī",nazm-tabatabai
"jaan de de chal ke dar par yaar ke
o dil-e-bīmār kyuuñ kaisī kahī",nazm-tabatabai
"kyā hī bigḌe ho patte kī baat par
ho ga.e bezār kyuuñ kaisī kahī",nazm-tabatabai
"ab to 'haidar' aur hī kuchh rañg haiñ
māntā huuñ yaar kyuuñ kaisī kahī",nazm-tabatabai
"tanhā nahīñ huuñ gar dil-e-dīvāna saath hai
vo harzah-gard huuñ ki parī-ḳhāna saath hai",nazm-tabatabai
"hañgāma ik parī kī savārī kā dekhnā
kyā dhuum hai ki saikḌoñ dīvāna saath hai",nazm-tabatabai
"dil meñ haiñ laakh tarah ke hiile bhare hue
phir mashvara ko ā.īna o shāna saath hai",nazm-tabatabai
"roz-e-siyah meñ saath koī de to jāniye
jab tak faroġh-e-sham.a hai parvāna saath hai",nazm-tabatabai
"detā nahīñ hai saath tahī-dast kā koī
jab tak ki mai hai shīshe meñ paimāna saath hai",nazm-tabatabai
"sīkhā huuñ mai-kade meñ tarīq-e-farotanī
jab tak ki sar hai sajda-e-shukrāna saath hai",nazm-tabatabai
"jo be-basar haiñ DhūñDte phirte haiñ duur duur
aur har qadam pe jalva-e-jānāna saath hai",nazm-tabatabai
"kyā ḳhauf ho hameñ zan-e-duniyā ke makr kā
apnī madad ko himmat-e-mardāna saath hai",nazm-tabatabai
"ġham kī kitāb se dil-e-sad-pāra kam nahīñ
jis bazm meñ ga.e yahī afsāna saath hai",nazm-tabatabai
"mānind-e-gard-bād huuñ ḳhāna-ba-dosh maiñ
sahrā meñ huuñ magar mirā kāshāna saath hai",nazm-tabatabai
"uḌā kar kaag shīshe se mai-e-gul-gūñ nikaltī hai
sharābī jam.a haiñ mai-ḳhāna meñ Topī uchhaltī hai",nazm-tabatabai
"bahār-e-mai-kashī aa.ī chaman kī rut badaltī hai
ghaTā mastāna uThtī hai havā mastāna chaltī hai",nazm-tabatabai
"za-ḳhud-rafta tabī.at kab sambhāle se sambhaltī hai
na ban aatī hai nāseh se na kuchh vaa.iz kī chaltī hai",nazm-tabatabai
"ye kis kī hai tamannā chuTkiyāñ letī hai jo dil meñ
ye kis kī aarzū hai jo kaleje ko masaltī hai",nazm-tabatabai
"vo dīvāna hai jo is fasl meñ fasdeñ na khulvā.e
rag-e-har-shāḳh-e-gul se ḳhuun kī naddī ubaltī hai",nazm-tabatabai
"sahar hote hī dam niklā ġhash aate hī ajal aa.ī
kahāñ huuñ maiñ nasīm-e-sub.h pañkhā kis ko jhaltī hai",nazm-tabatabai
"tamatto ek kā hai ek ke nuqsāñ se aalam meñ
ki saaya phailtā jaatā hai juuñ juuñ dhuup Dhaltī hai",nazm-tabatabai
"binā rakkhī hai ġham par ziist kī ye ho gayā sābit
na lapkā aah kā chhūTegā jab tak saañs chaltī hai",nazm-tabatabai
"qarār ik dam nahīñ aatā hai ḳhūn-e-be-gunah pī kar
ki ab to ḳhud ba-ḳhud talvār rah rah kar ugaltī hai",nazm-tabatabai
"jahannam kī na aañch aa.egī mai-ḳhvāroñ pe o vaa.iz
sharāb ālūda ho jo shai vo kab ātish meñ jaltī hai",nazm-tabatabai
"na dikhlānā ilāhī ek aafat hai shab-e-furqat
na jo kaaTe se kaTtī hai na jo Taale se Taltī hai",nazm-tabatabai
"ye achchhā shuġhl vahshat meñ nikālā tū ne ai 'haidar'
garebāñ meñ ulajhne se tabī.at to bahaltī hai",nazm-tabatabai
"ye āh-e-be-asar kyā ho ye naḳhl-e-be-samar kyā ho
na ho jab dard hī yārab to dil kyā ho jigar kyā ho",nazm-tabatabai
"baġhal-gīr aarzū se haiñ murādeñ aarzū mujh se
yahāñ is vaqt to ik iid hai tum jalva-gar kyā ho",nazm-tabatabai
"muqaddar meñ ye likkhā hai kaTegī umr mar-mar kar
abhī se mar ga.e ham dekhiye ab umr bhar kyā ho",nazm-tabatabai
"muravvat se ho begāna vafā se duur ho kosoñ
ye sach hai nāznīñ ho ḳhūb-sūrat ho magar kyā ho",nazm-tabatabai
"lagā kar zaḳhm meñ Tāñke qazā terī na aa jaa.e
jo vo saffāk sun paa.e batā ai chāra-gar kyā ho",nazm-tabatabai
"qayāmat ke bakheḌe paḌ ga.e aate hī duniyā meñ
ye maanā ham ne mar jaanā to mumkin hai magar kyā ho",nazm-tabatabai
"kahā maiñ ne ki 'nazm'-e-mubtalā martā hai hasrat meñ
kahā us ne agar mar jaa.e to merā zarar kyā ho",nazm-tabatabai
"ye huā ma.aal hubāb kā jo havā meñ bhar ke ubhar gayā
ki sadā hai lutma-e-mauj kī sar-e-pur-ġhurūr kidhar gayā",nazm-tabatabai
"mujhe jazb-e-dil ne ai juz bahak ke rakhā qadam koī
mujhe par lagā.e shauq ne kahīñ thak ke maiñ jo Thahar gayā",nazm-tabatabai
"mujhe piirī aur shabāb meñ jo hai imtiyāz to is qadar
koī jhoñkā bād-e-sahar kā thā mire paas se jo guzar gayā",nazm-tabatabai
"asar us ke ishva-e-nāz kā jo huā vo kis se bayāñ karūñ
mujhe to ajal kī hai aarzū use vahm hai ki ye mar gayā",nazm-tabatabai
"tujhe ai ḳhatīb-e-chaman nahīñ ḳhabar apne ḳhutba-e-shauq meñ
ki kitāb-e-gul kā varaq varaq tirī be-ḳhudī se bikhar gayā",nazm-tabatabai
"kise tū sunātā hai ham-nashīñ ki hai ishva-e-dushman-e-aql-o-dīñ
tire kahne kā hai mujhe yaqīñ maiñ tire Darāne se Dar gayā",nazm-tabatabai
"karūñ zikr kyā maiñ shabāb kā sune kaun qissa ye ḳhvāb kā
ye vo raat thī ki guzar ga.ī ye vo nashsha thā ki utar gayā",nazm-tabatabai
"dil-e-nā-tavāñ ko takān ho mujhe us kī taab na thī zarā
ġham-e-intizār se bach gayā thā naved-e-vasl se mar gayā",nazm-tabatabai
"mire sabr-o-tāb ke sāmne na hujūm-e-ḳhauf-o-rajā rahā
vo chamak ke barq rah ga.ī vo garaj ke abr guzar gayā",nazm-tabatabai
"mujhe bahr-e-ġham se ubuur kī nahīñ fikr ai mire chāra-gar
nahīñ koī chāra-kār ab mire sar se aab guzar gayā",nazm-tabatabai
"mujhe rāz-e-ishq ke zabt meñ jo maza milā hai na pūchhiye
mai-e-añgbīñ kā ye ghūñT thā ki gale se mere utar gayā",nazm-tabatabai
"nahīñ ab jahān meñ dostī kabhī rāste meñ jo mil ga.e
nahīñ matlab ek ko ek se ye idhar chalā vo udhar gayā",nazm-tabatabai
"agar aa ke ġhussa nahīñ rahā to lagī thī aag ki bujh ga.ī
jo hasad kā josh faro huā to ye zahr chaḌh ke utar gayā",nazm-tabatabai
"tujhe 'nazm' vādi-e-shauq meñ abas ehtiyāt hai is qadar
kahīñ girte girte sambhal gayā kahīñ chalte chalte Thahar gayā",nazm-tabatabai
"yuuñ maiñ sīdhā gayā vahshat meñ bayābāñ kī taraf
haath jis tarah se aatā hai garebāñ kī taraf",nazm-tabatabai
"baiThe baiThe dil-e-ġham-ghīñ ko ye kyā lahr aa.ī
uTh ke tūfān chalā dīda-e-giryāñ kī taraf",nazm-tabatabai
"dekhnā lāla-e-ḳhud-rav kā lahaknā saaqī
koh se dauḌ ga.ī aag bayābāñ kī taraf",nazm-tabatabai
"ro diyā dekh ke aksar maiñ bahār-e-shabnam
hañs diyā dekh ke aksar gul-e-ḳhandāñ kī taraf",nazm-tabatabai
"baat chhuptī nahīñ paḌtī haiñ nigāheñ sab kī
us ke dāman kī taraf mere garebāñ kī taraf",nazm-tabatabai
"saikḌoñ dāġh-e-gunah dho ga.e rahmat se tirī
kyā ghaTā jhuum ke aa.ī thī gulistāñ kī taraf",nazm-tabatabai
"chashm-e-ā.īna pareshāñ-nazarī siikh ga.ī
dekhtā thā ye bahut zulf-e-pareshāñ kī taraf",nazm-tabatabai
"sar jhukā.e hue hai 'nazm' basān-e-ḳhāma
samt sajde kī hai terī ḳhat-e-farmāñ kī taraf",nazm-tabatabai
"yuuñ to na tere jism meñ haiñ zīnhār haath
dene ke ai karīm magar haiñ hazār haath",nazm-tabatabai
"añgḌā.iyoñ meñ phailte haiñ baar baar haath
shīsha kī samt baḌhte haiñ be-iḳhtiyār haath",nazm-tabatabai
"Duube haiñ tark-e-sa.i se afsos to ye hai
sāhil thā haath bhar pe lagāte jo chaar haath",nazm-tabatabai
"aatī hai jab nasīm to kahtī hai mauj-e-bahr
yuuñ aabrū sameT agar hoñ hazār haath",nazm-tabatabai
"darpai haiñ mere qatl ke ahbāb aur maiñ
ḳhush huuñ ki mere ḳhuun meñ rañgte haiñ yaar haath",nazm-tabatabai
"dāman-kashāñ chalī hai badan se nikal ke ruuh
khiñchte haiñ phailte haiñ jo yuuñ baar baar haath",nazm-tabatabai
"miTtā nahīñ navishta-e-qismat kisī tarah
patthar se sar ko phoḌ ki zaanū pe maar haath",nazm-tabatabai
"saaqī sambhālnā ki hai labrez jām-e-mai
laġhzish hai mere paañv meñ aur ra.asha-dār haath",nazm-tabatabai
"mutrib se pūchh mas.ala-e-jabr-o-iḳhtiyār
kyā taal sam pe uThte haiñ be-iḳhtiyār haath",nazm-tabatabai
"maiñ aur huuñ alā.eq-e-duniyā ke daam meñ
merā na ek haath na us ke hazār haath",nazm-tabatabai
"ai 'nazm' vasl meñ bhī rahā tū na chain se
dil ko huā qarār to hai be-qarār haath",nazm-tabatabai
"aa.egā koī chal ke ḳhizāñ se bahār meñ
sadiyāñ guzar ga.ī haiñ isī intizār meñ",nida-fazli
"chhiḌte hī sāz-e-bazm meñ koī na thā kahīñ
vo kaun thā jo bol rahā thā sitār meñ",nida-fazli
"ye aur baat hai koī mahke koī chubhe
gulshan to jitnā gul meñ hai utnā hai ḳhaar meñ",nida-fazli
"apnī tarah se duniyā badalne ke vāste
merā hī ek ghar hai mire iḳhtiyār meñ",nida-fazli
"tishna-labī ne ret ko dariyā banā diyā
paanī kahāñ thā varna kisī reg-zār meñ",nida-fazli
"masrūf gorkan ko bhī shāyad pata nahīñ
vo ḳhud khaḌā huā hai qazā kī qatār meñ",nida-fazli
"aaj zarā fursat paa.ī thī aaj use phir yaad kiyā
band galī ke āḳhirī ghar ko khol ke phir ābād kiyā",nida-fazli
"khol ke khiḌkī chāñd hañsā phir chāñd ne donoñ hāthoñ se
rañg uḌaa.e phuul khilā.e chiḌiyoñ ko āzād kiyā",nida-fazli
"baḌe baḌe ġham khaḌe hue the rasta roke rāhoñ meñ
chhoTī chhoTī ḳhushiyoñ se hī ham ne dil ko shaad kiyā",nida-fazli
"baat bahut ma.amūlī sī thī ulajh ga.ī takrāroñ meñ
ek zarā sī zid ne āḳhir donoñ ko barbād kiyā",nida-fazli
"dānāoñ kī baat na maanī kaam aa.ī nādānī hī
sunā havā ko paḌhā nadī ko mausam ko ustād kiyā",nida-fazli
"aanī jaanī har mohabbat hai chalo yuuñ hī sahī
jab talak hai ḳhūb-sūrat hai chalo yuuñ hī sahī",nida-fazli
"ham kahāñ ke devtā haiñ bevafā vo haiñ to kyā
ghar meñ koī ghar kī zīnat hai chalo yuuñ hī sahī",nida-fazli
"vo nahīñ to koī to hogā kahīñ us kī tarah
jism meñ jab tak harārat hai chalo yuuñ hī sahī",nida-fazli
"maile ho jaate haiñ rishte bhī libāsoñ kī tarah
dostī har din kī mehnat hai chalo yuuñ hī sahī",nida-fazli
"bhuul thī apnī farishta aadmī meñ DhūñDnā
aadmī meñ ādamiyyat hai chalo yuuñ hī sahī",nida-fazli
"jaisī honī chāhiye thī vaisī to duniyā nahīñ
duniyā-dārī bhī zarūrat hai chalo yuuñ hī sahī",nida-fazli
"ab ḳhushī hai na koī dard rulāne vaalā
ham ne apnā liyā har rañg zamāne vaalā",nida-fazli
"ek be-chehra sī ummīd hai chehra chehra
jis taraf dekhiye aane ko hai aane vaalā",nida-fazli
"us ko ruḳhsat to kiyā thā mujhe ma.alūm na thā
saarā ghar le gayā ghar chhoḌ ke jaane vaalā",nida-fazli
"duur ke chāñd ko DhūñDo na kisī āñchal meñ
ye ujālā nahīñ āñgan meñ samāne vaalā",nida-fazli
"ik musāfir ke safar jaisī hai sab kī duniyā
koī jaldī meñ koī der se jaane vaalā",nida-fazli
"achchhī nahīñ ye ḳhāmushī shikva karo gila karo
yuuñ bhī na kar sako to phir ghar meñ ḳhudā ḳhudā karo",nida-fazli
"shohrat bhī us ke saath hai daulat bhī us ke haath hai
ḳhud se bhī vo mile kabhī us ke liye duā karo",nida-fazli
"dekho ye shahr hai ajab dil bhī nahīñ hai kam ġhazab
shaam ko ghar jo aa.uuñ maiñ thoḌā sā saj liyā karo",nida-fazli
"dil meñ jise basāo tum chāñd use banāo tum
vo jo kahe paḌhā karo jo na kahe sunā karo",nida-fazli
"merī nashist pe bhī kal aa.egā koī dūsrā
tum bhī banā ke rāsta mere liye jagah karo",nida-fazli
"apnā ġham le ke kahīñ aur na jaayā jaa.e
ghar meñ bikhrī huī chīzoñ ko sajāyā jaa.e",nida-fazli
"jin charāġhoñ ko havāoñ kā koī ḳhauf nahīñ
un charāġhoñ ko havāoñ se bachāyā jaa.e",nida-fazli
"ḳhud-kushī karne kī himmat nahīñ hotī sab meñ
aur kuchh din abhī auroñ ko satāyā jaa.e",nida-fazli
"baaġh meñ jaane ke ādāb huā karte haiñ
kisī titlī ko na phūloñ se uḌāyā jaa.e",nida-fazli
"kyā huā shahr ko kuchh bhī to dikhā.ī de kahīñ
yuuñ kiyā jaa.e kabhī ḳhud ko rulāyā jaa.e",nida-fazli
"ghar se masjid hai bahut duur chalo yuuñ kar leñ
kisī rote hue bachche ko hañsāyā jaa.e",nida-fazli
"apnī marzī se kahāñ apne safar ke ham haiñ
ruḳh havāoñ kā jidhar kā hai udhar ke ham haiñ",nida-fazli
"pahle har chiiz thī apnī magar ab lagtā hai
apne hī ghar meñ kisī dūsre ghar ke ham haiñ",nida-fazli
"vaqt ke saath hai miTī kā safar sadiyoñ se
kis ko mālūm kahāñ ke haiñ kidhar ke ham haiñ",nida-fazli
"chalte rahte haiñ ki chalnā hai musāfir kā nasīb
sochte rahte haiñ kis rāhguzar ke ham haiñ",nida-fazli
"ham vahāñ haiñ jahāñ kuchh bhī nahīñ rasta na dayār
apne hī kho.e hue shaam o sahar ke ham haiñ",nida-fazli
"gintiyoñ meñ hī gine jaate haiñ har daur meñ ham
har qalamkār kī be-nām ḳhabar ke ham haiñ",nida-fazli
"be-nām sā ye dard Thahar kyuuñ nahīñ jaatā
jo biit gayā hai vo guzar kyuuñ nahīñ jaatā",nida-fazli
"sab kuchh to hai kyā DhūñDhtī rahtī haiñ nigāheñ
kyā baat hai maiñ vaqt pe ghar kyuuñ nahīñ jaatā",nida-fazli
"vo ek hī chehra to nahīñ saare jahāñ meñ
jo duur hai vo dil se utar kyuuñ nahīñ jaatā",nida-fazli
"maiñ apnī hī uljhī huī rāhoñ kā tamāsha
jaate haiñ jidhar sab maiñ udhar kyuuñ nahīñ jaatā",nida-fazli
"vo ḳhvāb jo barsoñ se na chehra na badan hai
vo ḳhvāb havāoñ meñ bikhar kyuuñ nahīñ jaatā",nida-fazli
"besan kī sauñdhī roTī par khaTTī chaTnī jaisī maañ
yaad aatī hai! chaukā bāsan chimTā phuknī jaisī maañ",nida-fazli
"baañs kī kharrī khaaT ke uupar har aahaT par kaan dhare
aadhī soī aadhī jaagī thakī do-pahrī jaisī maañ",nida-fazli
"chiḌiyoñ kī chahkār meñ gūñje rādhā mohan alī alī
murġhe kī āvāz se bajtī ghar kī kunDī jaisī maañ",nida-fazli
"biivī beTī bahan paḌosan thoḌī thoḌī sī sab meñ
din bhar ik rassī ke uupar chaltī naTnī jaisī maañ",nida-fazli
"baañT ke apnā chehra māthā āñkheñ jaane kahāñ ga.ī
phaTe purāne ik album meñ chanchal laḌkī jaisī maañ",nida-fazli
"dariyā ho yā pahāḌ ho Takrānā chāhiye
jab tak na saañs TuuTe jiye jaanā chāhiye",nida-fazli
"yuuñ to qadam qadam pe hai dīvār sāmne
koī na ho to ḳhud se ulajh jaanā chāhiye",nida-fazli
"jhuktī huī nazar ho ki simTā huā badan
har ras-bharī ghaTā ko baras jaanā chāhiye",nida-fazli
"chaurāhe baaġh buildingeñ sab shahr to nahīñ
kuchh aise vaise logoñ se yārānā chāhiye",nida-fazli
"apnī talāsh apnī nazar apnā tajraba
rasta ho chāhe saaf bhaTak jaanā chāhiye",nida-fazli
"chup chup makān rāste gum-sum niDhāl vaqt
is shahr ke liye koī dīvānā chāhiye",nida-fazli
"bijlī kā qumquma na ho kaalā dhuāñ to ho
ye bhī agar nahīñ ho to bujh jaanā chāhiye",nida-fazli
"dekhā huā sā kuchh hai to sochā huā sā kuchh
har vaqt mere saath hai uljhā huā sā kuchh",nida-fazli
"hotā hai yuuñ bhī rāsta khultā nahīñ kahīñ
jañgal sā phail jaatā hai khoyā huā sā kuchh",nida-fazli
"sāhil kī giilī ret par bachchoñ ke khel sā
har lamha mujh meñ bantā bikhartā huā sā kuchh",nida-fazli
"fursat ne aaj ghar ko sajāyā kuchh is tarah
har shai se muskurātā hai rotā huā sā kuchh",nida-fazli
"dhundlī sī ek yaad kisī qabr kā diyā
aur mere ās-pās chamaktā huā sā kuchh",nida-fazli
"dhuup meñ niklo ghaTāoñ meñ nahā kar dekho
zindagī kyā hai kitāboñ ko haTā kar dekho",nida-fazli
"sirf āñkhoñ se hī duniyā nahīñ dekhī jaatī
dil kī dhaḌkan ko bhī bīnā.ī banā kar dekho",nida-fazli
"pattharoñ meñ bhī zabāñ hotī hai dil hote haiñ
apne ghar ke dar-o-dīvār sajā kar dekho",nida-fazli
"vo sitāra hai chamakne do yūñhī āñkhoñ meñ
kyā zarūrī hai use jism banā kar dekho",nida-fazli
"fāsla nazroñ kā dhoka bhī to ho saktā hai
vo mile yā na mile haath baḌhā kar dekho",nida-fazli
"dil meñ na ho jur.at to mohabbat nahīñ miltī
ḳhairāt meñ itnī baḌī daulat nahīñ miltī",nida-fazli
"kuchh log yūñhī shahr meñ ham se bhī ḳhafā haiñ
har ek se apnī bhī tabī.at nahīñ miltī",nida-fazli
"dekhā hai jise maiñ ne koī aur thā shāyad
vo kaun thā jis se tirī sūrat nahīñ miltī",nida-fazli
"hañste hue chehroñ se hai bāzār kī zīnat
rone kī yahāñ vaise bhī fursat nahīñ miltī",nida-fazli
"niklā karo ye sham.a liye ghar se bhī bāhar
kamre meñ sajāne ko musībat nahīñ miltī",nida-fazli
"din salīqe se ugā raat Thikāne se rahī
dostī apnī bhī kuchh roz zamāne se rahī",nida-fazli
"chand lamhoñ ko hī bantī haiñ musavvir āñkheñ
zindagī roz to tasvīr banāne se rahī",nida-fazli
"is añdhere meñ to Thokar hī ujālā degī
raat jañgal meñ koī sham.a jalāne se rahī",nida-fazli
"fāsla chāñd banā detā hai har patthar ko
duur kī raushnī nazdīk to aane se rahī",nida-fazli
"shahr meñ sab ko kahāñ miltī hai rone kī jagah
apnī izzat bhī yahāñ hañsne hañsāne se rahī",nida-fazli
"do chaar gaam raah ko hamvār dekhnā
phir har qadam pe ik na.ī dīvār dekhnā",nida-fazli
"āñkhoñ kī raushnī se hai har sañg ā.īna
har aa.ine meñ ḳhud ko gunahgār dekhnā",nida-fazli
"har aadmī meñ hote haiñ das biis aadmī
jis ko bhī dekhnā ho ka.ī baar dekhnā",nida-fazli
"maidāñ kī haar jiit to qismat kī baat hai
TuuTī hai kis ke haath meñ talvār dekhnā",nida-fazli
"dariyā ke is kināre sitāre bhī phuul bhī
dariyā chaḌhā huā ho to us paar dekhnā",nida-fazli
"achchhī nahīñ hai shahr ke rastoñ se dostī
āñgan meñ phail jaa.e na bāzār dekhnā",nida-fazli
"duniyā jise kahte haiñ jaadū kā khilaunā hai
mil jaa.e to miTTī hai kho jaa.e to sonā hai",nida-fazli
"achchhā sā koī mausam tanhā sā koī aalam
har vaqt kā ronā to be-kār kā ronā hai",nida-fazli
"barsāt kā bādal to dīvāna hai kyā jaane
kis raah se bachnā hai kis chhat ko bhigonā hai",nida-fazli
"ye vaqt jo terā hai ye vaqt jo merā hai
har gaam pe pahrā hai phir bhī ise khonā hai",nida-fazli
"ġham ho ki ḳhushī donoñ kuchh duur ke sāthī haiñ
phir rasta hī rasta hai hañsnā hai na ronā hai",nida-fazli
"āvāra-mizājī ne phailā diyā āñgan ko
ākāsh kī chādar hai dhartī kā bichhaunā hai",nida-fazli
"ek hī dhartī ham sab kā ghar jitnā terā utnā merā
dukh sukh kā ye jantar-mantar jitnā terā utnā merā",nida-fazli
"gehūñ chāval bāñTne vaale jhūTā tauleñ to kyā boleñ
yuuñ to sab kuchh andar bāhar jitnā terā utnā merā",nida-fazli
"har jīvan kī vahī virāsat aañsū sapnā chāhat mehnat
sāñsoñ kā har bojh barābar jitnā terā utnā merā",nida-fazli
"sāñseñ jitnī maujeñ utnī sab kī apnī apnī gintī
sadiyoñ kā itihās samundar jitnā terā utnā merā",nida-fazli
"ḳhushiyoñ ke baTvāre tak hī ūñche nīche aage pīchhe
duniyā ke miT jaane kā Dar jitnā terā utnā merā",nida-fazli
"garaj-baras pyāsī dhartī par phir paanī de maulā
chiḌiyoñ ko daane bachchoñ ko guḌ-dhānī de maulā",nida-fazli
"do aur do kā joḌ hamesha chaar kahāñ hotā hai
soch samajh vāloñ ko thoḌī nādānī de maulā",nida-fazli
"phir raushan kar zahr kā pyāla chamkā na.ī salībeñ
jhūToñ kī duniyā meñ sach ko tābānī de maulā",nida-fazli
"phir mūrat se bāhar aa kar chāroñ or bikhar jā
phir mandir ko koī 'mīrā' dīvānī de maulā",nida-fazli
"tere hote koī kis kī jaan kā dushman kyuuñ ho
jiine vāloñ ko marne kī āsānī de maulā",nida-fazli
"ghar se nikle to ho sochā bhī kidhar jāoge
har taraf tez havā.eñ haiñ bikhar jāoge",nida-fazli
"itnā āsāñ nahīñ lafzoñ pe bharosā karnā
ghar kī dahlīz pukāregī jidhar jāoge",nida-fazli
"shaam hote hī simaT jā.eñge saare raste
bahte dariyā se jahāñ hoge Thahar jāoge",nida-fazli
"har na.e shahr meñ kuchh rāteñ kaḌī hotī haiñ
chhat se dīvāreñ judā hoñgī to Dar jāoge",nida-fazli
"pahle har chiiz nazar aa.egī be-ma.anī sī
aur phir apnī hī nazroñ se utar jāoge",nida-fazli
"girjā meñ mandiroñ meñ azānoñ meñ baT gayā
hote hī sub.h aadmī ḳhānoñ meñ baT gayā",nida-fazli
"ik ishq naam kā jo parinda ḳhalā meñ thā
utrā jo shahr meñ to dukānoñ meñ baT gayā",nida-fazli
"pahle talāshā khet phir dariyā kī khoj kī
baaqī kā vaqt gehūñ ke dānoñ meñ baT gayā",nida-fazli
"jab tak thā āsmān meñ sūraj sabhī kā thā
phir yuuñ huā vo chand makānoñ meñ baT gayā",nida-fazli
"haiñ taak meñ shikārī nishāna haiñ bastiyāñ
aalam tamām chand machānoñ meñ baT gayā",nida-fazli
"ḳhabroñ ne kī musavvarī ḳhabreñ ġhazal banīñ
zinda lahū to tiir kamānoñ meñ baT gayā",nida-fazli
"har ek baat ko chup-chāp kyuuñ sunā jaa.e
kabhī to hausla kar ke nahīñ kahā jaa.e",nida-fazli
"tumhārā ghar bhī isī shahr ke hisār meñ hai
lagī hai aag kahāñ kyuuñ pata kiyā jaa.e",nida-fazli
"judā hai hiir se rāñjhā ka.ī zamānoñ se
na.e sire se kahānī ko phir likhā jaa.e",nida-fazli
"kahā gayā hai sitāroñ ko chhūnā mushkil hai
ye kitnā sach hai kabhī tajraba kiyā jaa.e",nida-fazli
"kitābeñ yuuñ to bahut sī haiñ mere baare meñ
kabhī akele meñ ḳhud ko bhī paḌh liyā jaa.e",nida-fazli
"har ek ghar meñ diyā bhī jale anaaj bhī ho
agar na ho kahīñ aisā to ehtijāj bhī ho",nida-fazli
"rahegī va.adoñ meñ kab tak asiir ḳhush-hālī
har ek baar hī kal kyuuñ kabhī to aaj bhī ho",nida-fazli
"na karte shor-sharāba to aur kyā karte
tumhāre shahr meñ kuchh aur kām-kāj bhī ho",nida-fazli
"hukūmatoñ ko badalnā to kuchh muhāl nahīñ
hukūmateñ jo badaltā hai vo samāj bhī ho",nida-fazli
"badal rahe haiñ ka.ī aadmī darindoñ meñ
maraz purānā hai is kā nayā ilaaj bhī ho",nida-fazli
"akele ġham se na.ī shā.irī nahīñ hotī
zabān-e-'mīr' meñ 'ġhālib' kā imtizāj bhī ho",nida-fazli
"har ghaḌī ḳhud se ulajhnā hai muqaddar merā
maiñ hī kashtī huuñ mujhī meñ hai samundar merā",nida-fazli
"kis se pūchhūñ ki kahāñ gum huuñ ka.ī barsoñ se
har jagah DhūñDhtā phirtā hai mujhe ghar merā",nida-fazli
"ek se ho ga.e mausamoñ ke chehre saare
merī āñkhoñ se kahīñ kho gayā manzar merā",nida-fazli
"muddateñ biit ga.iiñ ḳhvāb suhānā dekhe
jāgtā rahtā hai har niiñd meñ bistar merā",nida-fazli
"aa.ina dekh ke niklā thā maiñ ghar se bāhar
aaj tak haath meñ mahfūz hai patthar merā",nida-fazli
"har taraf har jagah be-shumār aadmī
phir bhī tanhā.iyoñ kā shikār aadmī",nida-fazli
"sub.h se shaam tak bojh Dhotā huā
apnī hī laash kā ḳhud mazār aadmī",nida-fazli
"har taraf bhāgte dauḌte rāste
har taraf aadmī kā shikār aadmī",nida-fazli
"roz jiitā huā roz martā huā
har na.e din nayā intizār aadmī",nida-fazli
"ghar kī dahlīz se gehūñ ke khet tak
chaltā phirtā koī kārobār aadmī",nida-fazli
"zindagī kā muqaddar safar-dar-safar
āḳhirī saañs tak be-qarār aadmī",nida-fazli
"hosh vāloñ ko ḳhabar kyā be-ḳhudī kyā chiiz hai
ishq kiije phir samjhiye zindagī kyā chiiz hai",nida-fazli
"un se nazreñ kyā milīñ raushan fazā.eñ ho ga.iiñ
aaj jaanā pyaar kī jādūgarī kyā chiiz hai",nida-fazli
"bikhrī zulfoñ ne sikhā.ī mausamoñ ko shā.irī
jhuktī āñkhoñ ne batāyā mai-kashī kyā chiiz hai",nida-fazli
"ham laboñ se kah na paa.e un se hāl-e-dil kabhī
aur vo samjhe nahīñ ye ḳhāmoshī kyā chiiz hai",nida-fazli
"insān meñ haivān yahāñ bhī hai vahāñ bhī
allāh nigahbān yahāñ bhī hai vahāñ bhī",nida-fazli
"ḳhūñ-ḳhvār darindoñ ke faqat naam alag haiñ
har shahr bayābān yahāñ bhī hai vahāñ bhī",nida-fazli
"hindū bhī sukūñ se hai musalmāñ bhī sukūñ se
insān pareshān yahāñ bhī hai vahāñ bhī",nida-fazli
"rahmān kī rahmat ho ki bhagvān kī mūrat
har khel kā maidān yahāñ bhī hai vahāñ bhī",nida-fazli
"uThtā hai dil-o-jāñ se dhuāñ donoñ taraf hī
ye 'mīr' kā dīvān yahāñ bhī hai vahāñ bhī",nida-fazli
"jab se qarīb ho ke chale zindagī se ham
ḳhud apne aa.ine ko lage ajnabī se ham",nida-fazli
"kuchh duur chal ke rāste sab ek se lage
milne ga.e kisī se mil aa.e kisī se ham",nida-fazli
"achchhe bure ke farq ne bastī ujaaḌ dī
majbūr ho ke milne lage har kisī se ham",nida-fazli
"shā.ista mahfiloñ kī fazāoñ meñ zahr thā
zinda bache haiñ zehn kī āvārgī se ham",nida-fazli
"achchhī bhalī thī duniyā guzāre ke vāste
uljhe hue haiñ apnī hī ḳhud-āgahī se ham",nida-fazli
"jañgal meñ duur tak koī dushman na koī dost
mānūs ho chale haiñ magar bamba.ī se ham",nida-fazli
"jise dekhte hī ḳhumārī lage
use umr saarī hamārī lage",nida-fazli
"ujālā sā hai us ke chāroñ taraf
vo nāzuk badan paañv bhārī lage",nida-fazli
"vo sasurāl se aa.ī hai mā.ike
use jitnā dekho vo pyārī lage",nida-fazli
"hasīn sūrateñ aur bhī haiñ magar
vo sab saikaḌoñ meñ hazārī lage",nida-fazli
"chalo is tarah se sajā.eñ use
ye duniyā hamārī tumhārī lage",nida-fazli
"use dekhnā sher-goī kā fan
use sochnā dīn-dārī lage",nida-fazli
"jo ho ik baar vo har baar ho aisā nahīñ hotā
hamesha ek hī se pyaar ho aisā nahīñ hotā",nida-fazli
"har ik kashtī kā apnā tajraba hotā hai dariyā meñ
safar meñ roz hī mañjdhār ho aisā nahīñ hotā",nida-fazli
"kahānī meñ to kirdāroñ ko jo chāhe banā diije
haqīqat bhī kahānī-kār ho aisā nahīñ hotā",nida-fazli
"kahīñ to koī hogā jis ko apnī bhī zarūrat ho
har ik baazī meñ dil kī haar ho aisā nahīñ hotā",nida-fazli
"sikhā detī haiñ chalnā Thokareñ bhī rāhgīroñ ko
koī rasta sadā dushvār ho aisā nahīñ hotā",nida-fazli
"kabhī kabhī yuuñ bhī ham ne apne jī ko bahlāyā hai
jin bātoñ ko ḳhud nahīñ samjhe auroñ ko samjhāyā hai",nida-fazli
"ham se pūchho izzat vāloñ kī izzat kā haal kabhī
ham ne bhī ik shahr meñ rah kar thoḌā naam kamāyā hai",nida-fazli
"us ko bhūle barsoñ guzre lekin aaj na jaane kyuuñ
āñgan meñ hañste bachchoñ ko be-kāran dhamkāyā hai",nida-fazli
"us bastī se chhuT kar yuuñ to har chehre ko yaad kiyā
jis se thoḌī sī an-ban thī vo aksar yaad aayā hai",nida-fazli
"koī milā to haath milāyā kahīñ ga.e to bāteñ kiiñ
ghar se bāhar jab bhī nikle din bhar bojh uThāyā hai",nida-fazli
"kabhī kisī ko mukammal jahāñ nahīñ miltā
kahīñ zamīn kahīñ āsmāñ nahīñ miltā",nida-fazli
"tamām shahr meñ aisā nahīñ ḳhulūs na ho
jahāñ umiid ho is kī vahāñ nahīñ miltā",nida-fazli
"kahāñ charāġh jalā.eñ kahāñ gulāb rakheñ
chhateñ to miltī haiñ lekin makāñ nahīñ miltā",nida-fazli
"ye kyā azaab hai sab apne aap meñ gum haiñ
zabāñ milī hai magar ham-zabāñ nahīñ miltā",nida-fazli
"charāġh jalte hī bīnā.ī bujhne lagtī hai
ḳhud apne ghar meñ hī ghar kā nishāñ nahīñ miltā",nida-fazli
"kaTh-putlī hai yā jīvan hai jiite jaao socho mat
soch se hī saarī uljhan hai jiite jaao socho mat",nida-fazli
"likhā huā kirdār kahānī meñ hī chaltā phirtā hai
kabhī hai duurī kabhī milan hai jiite jaao socho mat",nida-fazli
"naach sako to nācho jab thak jaao to ārām karo
TeḌhā kyuuñ ghar kā āñgan hai jiite jaao socho mat",nida-fazli
"har maz.hab kā ek hī kahnā jaisā mālik rakkhe rahnā
jab tak sāñsoñ kā bandhan hai jiite jaao socho mat",nida-fazli
"ghuum rahe haiñ bāzāroñ meñ sarmāyoñ ke ātish-dān
kis bhaTTī meñ kaun īñdhan hai jiite jaao socho mat",nida-fazli
"koī hindū koī muslim koī īsā.ī hai
sab ne insān na banñe kī qasam khaa.ī hai",nida-fazli
"itnī ḳhūñ-ḳhār na thiiñ pahle ibādat-gāheñ
ye aqīde haiñ ki insān kī tanhā.ī hai",nida-fazli
"tiin chauthā.ī se zaa.id haiñ jo ābādī meñ
un ke hī vāste har bhuuk hai mahñgā.ī hai",nida-fazli
"dekhe kab talak baaqī rahe saj-dhaj us kī
aaj jis chehra se tasvīr utarvā.ī hai",nida-fazli
"ab nazar aatā nahīñ kuchh bhī dukānoñ ke sivā
ab na bādal haiñ na chiḌiyāñ haiñ na purvā.ī hai",nida-fazli
"koshish ke bāvajūd ye ilzām rah gayā
har kaam meñ hamesha koī kaam rah gayā",nida-fazli
"chhoTī thī umr aur fasāna tavīl thā
āġhāz hī likhā gayā anjām rah gayā",nida-fazli
"uTh uTh ke masjidoñ se namāzī chale ga.e
dahshat-garoñ ke haath meñ islām rah gayā",nida-fazli
"us kā qusūr ye thā bahut sochtā thā vo
vo kāmyāb ho ke bhī nākām rah gayā",nida-fazli
"ab kyā batā.eñ kaun thā kyā thā vo ek shaḳhs
gintī ke chaar harfoñ kā jo naam rah gayā",nida-fazli
"kuchh bhī bachā na kahne ko har baat ho ga.ī
aao kahīñ sharāb piyeñ raat ho ga.ī",nida-fazli
"phir yuuñ huā ki vaqt kā pāñsa palaT gayā
ummīd jiit kī thī magar maat ho ga.ī",nida-fazli
"sūraj ko choñch meñ liye murġhā khaḌā rahā
khiḌkī ke parde khīñch diye raat ho ga.ī",nida-fazli
"vo aadmī thā kitnā bhalā kitnā pur-ḳhulūs
us se bhī aaj liije mulāqāt ho ga.ī",nida-fazli
"raste meñ vo milā thā maiñ bach kar guzar gayā
us kī phaTī qamīs mire saath ho ga.ī",nida-fazli
"naqsha uThā ke koī nayā shahr DhūñDhiye
is shahr meñ to sab se mulāqāt ho ga.ī",nida-fazli
"kuchh tabī.at hī milī thī aisī chain se jiine kī sūrat na huī
jis ko chāhā use apnā na sake jo milā us se mohabbat na huī",nida-fazli
"jis se jab tak mile dil hī se mile dil jo badlā to fasāna badlā
rasm-e-duniyā ko nibhāne ke liye ham se rishtoñ kī tijārat na huī",nida-fazli
"duur se thā vo ka.ī chehroñ meñ paas se koī bhī vaisā na lagā
bevafā.ī bhī usī kā thā chalan phir kisī se ye shikāyat na huī",nida-fazli
"chhoḌ kar ghar ko kahīñ jaane se ghar meñ rahne kī ibādat thī baḌī
jhuuT mash.hūr huā raajā kā sach kī sansār meñ shohrat na huī",nida-fazli
"vaqt rūThā rahā bachche kī tarah raah meñ koī khilaunā na milā
dostī kī to nibhā.ī na ga.ī dushmanī meñ bhī adāvat na huī",nida-fazli
"maiñ apne iḳhtiyār meñ huuñ bhī nahīñ bhī huuñ
duniyā ke kārobār meñ huuñ bhī nahīñ bhī huuñ",nida-fazli
"terī hī justujū meñ lagā hai kabhī kabhī
maiñ tere intizār meñ huuñ bhī nahīñ bhī huuñ",nida-fazli
"fihrist marne vāloñ kī qātil ke paas hai
maiñ apne hī mazār meñ huuñ bhī nahīñ bhī huuñ",nida-fazli
"auroñ ke saath aisā koī mas.ala nahīñ
ik maiñ hī is dayār meñ huuñ bhī nahīñ bhī huuñ",nida-fazli
"mujh se hī hai har ek siyāsat kā e'tibār
phir bhī kisī shumār meñ huuñ bhī nahīñ bhī huuñ",nida-fazli
"man bai-rāgī tan anūrāgī qadam qadam dushvārī hai
jīvan jiinā sahl na jaano bahut baḌī fankārī hai",nida-fazli
"auroñ jaise ho kar bhī ham bā-izzat haiñ bastī meñ
kuchh logoñ kā sīdhā-pan hai kuchh apnī ayyārī hai",nida-fazli
"jab jab mausam jhūmā ham ne kapḌe phāḌe shor kiyā
har mausam shā.ista rahnā korī duniyā-dārī hai",nida-fazli
"aib nahīñ hai is meñ koī lāl-parī na phūl-kalī
ye mat pūchho vo achchhā hai yā achchhī nādārī hai",nida-fazli
"jo chehra dekhā vo toḌā nagar nagar vīrān kiye
pahle auroñ se nā-ḳhush the ab ḳhud se be-zārī hai",nida-fazli
"mohabbat meñ vafādārī se bachiye
jahāñ tak ho adākārī se bachiye",nida-fazli
"har ik sūrat bhalī lagtī hai kuchh din
lahū kī sho.abada-kārī se bachiye",nida-fazli
"sharāfat ādamiyat dard-mandī
baḌe shahroñ meñ bīmārī se bachiye",nida-fazli
"zarūrī kyā har ik mahfil meñ baiTheñ
takalluf kī ravā-dārī se bachiye",nida-fazli
"binā pairoñ ke sar chalte nahīñ haiñ
buzurgoñ kī samajhdārī se bachiye",nida-fazli
"muñh kī baat sune har koī dil ke dard ko jaane kaun
āvāzoñ ke bāzāroñ meñ ḳhāmoshī pahchāne kaun",nida-fazli
"sadiyoñ sadiyoñ vahī tamāsha rasta rasta lambī khoj
lekin jab ham mil jaate haiñ kho jaatā hai jaane kaun",nida-fazli
"vo merī parchhā.īñ hai yā maiñ us kā ā.īna huuñ
mere hī ghar meñ rahtā hai mujh jaisā hī jaane kaun",nida-fazli
"jaane kyā kyā bol rahā thā sarhad pyaar kitābeñ ḳhuun
kal merī nīndoñ meñ chhup kar jaag rahā thā jaane kaun",nida-fazli
"kiran kiran alsātā sūraj palak palak khultī nīndeñ
dhīme dhīme bikhar rahā hai zarra zarra jaane kaun",nida-fazli
"muTThī bhar logoñ ke hāthoñ meñ lākhoñ kī taqdīreñ haiñ
judā judā haiñ dharm ilāqe ek sī lekin zanjīreñ haiñ",nida-fazli
"aaj aur kal kī baat nahīñ hai sadiyoñ kī tārīḳh yahī hai
har āñgan meñ ḳhvāb haiñ lekin chand gharoñ meñ ta.abīreñ haiñ",nida-fazli
"jab bhī koī taḳht sajā hai merā terā ḳhuun bahā hai
darbāroñ kī shān-o-shaukat maidānoñ kī shamshīreñ haiñ",nida-fazli
"har jañgal kī ek kahānī vo hī bheñT vahī qurbānī
gūñgī bahrī saarī bheḌeñ charvāhoñ kī jāgīreñ haiñ",nida-fazli
"na jaane kaun sā manzar nazar meñ rahtā hai
tamām umr musāfir safar meñ rahtā hai",nida-fazli
"laḌā.ī dekhe hue dushmanoñ se mumkin hai
magar vo ḳhauf jo dīvār-o-dar meñ rahtā hai",nida-fazli
"ḳhudā to mālik-o-muḳhtār hai kahīñ bhī rahe
kabhī bashar meñ kabhī jānvar meñ rahtā hai",nida-fazli
"ajiib daur hai ye tai-shuda nahīñ kuchh bhī
na chāñd shab meñ na sūraj sahar meñ rahtā hai",nida-fazli
"jo milnā chāho to mujh se milo kahīñ bāhar
vo koī aur hai jo mere ghar meñ rahtā hai",nida-fazli
"badalnā chāho to duniyā badal bhī saktī hai
ajab futūr sā har vaqt sar meñ rahtā hai",nida-fazli
"nazdīkiyoñ meñ duur kā manzar talāsh kar
jo haath meñ nahīñ hai vo patthar talāsh kar",nida-fazli
"sūraj ke ird-gird bhaTakne se fā.eda
dariyā huā hai gum to samundar talāsh kar",nida-fazli
"tārīḳh meñ mahl bhī hai hākim bhī taḳht bhī
gumnām jo hue haiñ vo lashkar talāsh kar",nida-fazli
"rahtā nahīñ hai kuchh bhī yahāñ ek sā sadā
darvāza ghar kā khol ke phir ghar talāsh kar",nida-fazli
"koshish bhī kar umiid bhī rakh rāsta bhī chun
phir is ke ba.ad thoḌā muqaddar talāsh kar",nida-fazli
"raat ke ba.ad na.e din kī sahar aa.egī
din nahīñ badlegā tārīḳh badal jā.egī",nida-fazli
"hañste hañste kabhī thak jaao to chhup ke ro lo
ye hañsī bhiig ke kuchh aur chamak jā.egī",nida-fazli
"jagmagātī huī saḌkoñ pe akele na phiro
shaam aa.egī kisī moḌ pe Das jā.egī",nida-fazli
"aur kuchh der yūñhī jañg siyāsat maz.hab
aur thak jaao abhī niiñd kahāñ aa.egī",nida-fazli
"merī ġhurbat ko sharāfat kā abhī naam na de
vaqt badlā to tirī raa.e badal jā.egī",nida-fazli
"vaqt nadiyoñ ko uchhāle ki uḌaa.e parbat
umr kā kaam guzarnā hai guzar jā.egī",nida-fazli
"safar meñ dhuup to hogī jo chal sako to chalo
sabhī haiñ bhiiḌ meñ tum bhī nikal sako to chalo",nida-fazli
"kisī ke vāste rāheñ kahāñ badaltī haiñ
tum apne aap ko ḳhud hī badal sako to chalo",nida-fazli
"yahāñ kisī ko koī rāsta nahīñ detā
mujhe girā ke agar tum sambhal sako to chalo",nida-fazli
"kahīñ nahīñ koī sūraj dhuāñ dhuāñ hai fazā
ḳhud apne aap se bāhar nikal sako to chalo",nida-fazli
"yahī hai zindagī kuchh ḳhvāb chand ummīdeñ
inhīñ khilaunoñ se tum bhī bahal sako to chalo",nida-fazli
"tanhā tanhā dukh jheleñge mahfil mahfil gā.eñge
jab tak aañsū paas raheñge tab tak giit sunā.eñge",nida-fazli
"tum jo socho vo tum jaano ham to apnī kahte haiñ
der na karnā ghar aane meñ varna ghar kho jā.eñge",nida-fazli
"bachchoñ ke chhoTe hāthoñ ko chāñd sitāre chhūne do
chaar kitābeñ paḌh kar ye bhī ham jaise ho jā.eñge",nida-fazli
"achchhī sūrat vaale saare patthar-dil hoñ mumkin hai
ham to us din raa.e deñge jis din dhokā khā.eñge",nida-fazli
"kin rāhoñ se safar hai āsāñ kaun sā rasta mushkil hai
ham bhī jab thak kar baiTheñge auroñ ko samjhā.eñge",nida-fazli
"us ke dushman haiñ bahut aadmī achchhā hogā
vo bhī merī hī tarah shahr meñ tanhā hogā",nida-fazli
"itnā sach bol ki hoñToñ kā tabassum na bujhe
raushnī ḳhatm na kar aage añdherā hogā",nida-fazli
"pyaas jis nahr se Takrā.ī vo banjar niklī
jis ko pīchhe kahīñ chhoḌ aa.e vo dariyā hogā",nida-fazli
"mire baare meñ koī raa.e to hogī us kī
us ne mujh ko bhī kabhī toḌ ke dekhā hogā",nida-fazli
"ek mahfil meñ ka.ī mahfileñ hotī haiñ sharīk
jis ko bhī paas se dekhoge akelā hogā",nida-fazli
"us ko kho dene kā ehsās to kam baaqī hai
jo huā vo na huā hotā ye ġham baaqī hai",nida-fazli
"ab na vo chhat hai na vo ziina na añgūr kī bel
sirf ik us ko bhulāne kī qasam baaqī hai",nida-fazli
"maiñ ne pūchhā thā sabab peḌ ke gir jaane kā
uTh ke maalī ne kahā us kī qalam baaqī hai",nida-fazli
"jañg ke faisle maidāñ meñ kahāñ hote haiñ
jab talak hāfize baaqī haiñ alam baaqī hai",nida-fazli
"thak ke girtā hai hiran sirf shikārī ke liye
jism ghāyal hai magar āñkhoñ meñ ram baaqī hai",nida-fazli
"yaqīn chāñd pe sūraj meñ e'tibār bhī rakh
magar nigāh meñ thoḌā sā intizār bhī rakh",nida-fazli
"ḳhudā ke haath meñ mat sauñp saare kāmoñ ko
badalte vaqt pe kuchh apnā iḳhtiyār bhī rakh",nida-fazli
"ye hī lahū hai shahādat ye hī lahū paanī
ḳhizāñ nasīb sahī zehn meñ bahār bhī rakh",nida-fazli
"gharoñ ke tāqoñ meñ gul-daste yuuñ nahīñ sajte
jahāñ haiñ phuul vahīñ ās-pās ḳhaar bhī rakh",nida-fazli
"pahāḌ gūñjeñ nadī gaa.e ye zarūrī hai
safar kahīñ kā ho dil meñ kisī kā pyaar bhī rakh",nida-fazli
"ye kaisī kashmakash hai zindagī meñ
kisī ko DhūñDte haiñ ham kisī meñ",nida-fazli
"jo kho jaatā hai mil kar zindagī meñ
ġhazal hai naam us kā shā.erī meñ",nida-fazli
"nikal aate haiñ aañsū hañste hañste
ye kis ġham kī kasak hai har ḳhushī meñ",nida-fazli
"kahīñ chehra kahīñ āñkheñ kahīñ lab
hamesha ek miltā hai ka.ī meñ",nida-fazli
"chamaktī hai añdheroñ meñ ḳhamoshī
sitāre TūTte haiñ raat hī meñ",nida-fazli
"sulagtī ret meñ paanī kahāñ thā
koī bādal chhupā thā tishnagī meñ",nida-fazli
"bahut mushkil hai banjāra-mizājī
salīqa chāhiye āvārgī meñ",nida-fazli
"hasrat-e-intizār-e-yār na pūchh
haa.e vo shiddat-e-intizār na pūchh",noon-meem-rashid
"rañg-e-gulshan dam-e-bahār na pūchh
vahshat-e-qalb-e-be-qarār na pūchh",noon-meem-rashid
"sadma-e-andalīb-e-zār na pūchh
talḳh anjāmi-e-bahār na pūchh",noon-meem-rashid
"ġhair par lutf maiñ rahīn-e-sitam
mujh se ā.īna-e-bazm-e-yār na pūchh",noon-meem-rashid
"de diyā dard mujh ko dil ke evaz
haa.e lutf-e-sitam-shi.ār na pūchh",noon-meem-rashid
"phir huī yād-e-mai-kashī taaza
masti-e-abr-e-nau-bahār na pūchh",noon-meem-rashid
"mujh ko dhokā hai tār-e-bistar kā
nā-tavāni-e-jism-e-yār na pūchh",noon-meem-rashid
"maiñ huuñ nā-āshnā-e-vasl hunūz
mujh se kaif-e-visāl-e-yār na pūchh",noon-meem-rashid
"jo be-sabāt ho us sarḳhushī ko kyā kiije
ye zindagī hai to phir zindagī ko kyā kiije",noon-meem-rashid
"rukā jo kaam to dīvāngī hī kaam aa.ī
na kaam aa.e to farzāngī ko kyā kiije",noon-meem-rashid
"ye kyuuñ kaheñ ki hameñ koī rahnumā na milā
magar sarisht kī āvārgī ko kyā kiije",noon-meem-rashid
"kisī ko dekh ke ik mauj lab pe aa to ga.ī
uThe na dil se to aisī hañsī ko kyā kiije",noon-meem-rashid
"hameñ to aap ne soz-e-alam hī baḳhshā thā
jo nuur ban ga.ī us tīrgī ko kyā kiije",noon-meem-rashid
"hamāre hisse kā ik jur.a bhī nahīñ baaqī
nigāh-e-dost kī mai-ḳhāngī ko kyā kiije",noon-meem-rashid
"jahāñ ġharīb ko nān-e-javīñ nahīñ miltī
vahāñ hakīm ke dars-e-ḳhudī ko kyā kiije",noon-meem-rashid
"visāl-e-dost se bhī kam na ho sakī 'rāshid'
azal se paa.ī huī tishnagī ko kyā kiije",noon-meem-rashid
"tire karam se ḳhudā.ī meñ yuuñ to kyā na milā
magar jo tū na milā ziist kā mazā na milā",noon-meem-rashid
"hayāt-e-shauq kī ye garmiyāñ kahāñ hotīñ
ḳhudā kā shukr hameñ nāla-e-rasā na milā",noon-meem-rashid
"azal se fitrat-e-āzād hī thī āvāra
ye kyuuñ kaheñ ki hameñ koī rahnumā na milā",noon-meem-rashid
"ye kā.enāt kisī kā ġhubār-e-rāh sahī
dalīl-e-rāh jo bantā vo naqsh-e-pā na milā",noon-meem-rashid
"ye dil shahīd-e-fareb-nigāh ho na sakā
vo laakh ham se ba-andāz-e-mahramāna milā",noon-meem-rashid
"kanār-e-mauj meñ marnā to ham ko aatā hai
nishān-e-sāhil-e-ulfat milā milā na milā",noon-meem-rashid
"tirī talāsh hī thī māya-e-baqā-e-vajūd
balā se ham ko sar-e-manzil-e-baqā na milā",noon-meem-rashid
"tū āshnā-e-jazba-e-ulfat nahīñ rahā
dil meñ tire vo zauq-e-mohabbat nahīñ rahā",noon-meem-rashid
"phir naġhma-hā-e-qum to fazā meñ haiñ gūñjte
tū hī harīf-e-zauq-e-samā.at nahīñ rahā",noon-meem-rashid
"aa.iiñ kahāñ se aañkh meñ ātish-chikāniyāñ
dil āshnā-e-soz-e-mohabbat nahīñ rahā",noon-meem-rashid
"gul-hā-e-husn-e-yār meñ dāman-kash-e-nazar
maiñ ab harīs-e-gulshan-e-jannat nahīñ rahā",noon-meem-rashid
"shāyad junūñ hai mā.il-e-farzāngī mirā
maiñ vo nahīñ vo ālam-e-vahshat nahīñ rahā",noon-meem-rashid
"mamnūn huuñ maiñ terā bahut marg-e-nā-gahāñ
maiñ ab asīr-e-gardish-e-qismat nahīñ rahā",noon-meem-rashid
"jalva-gah-e-ḳhayāl meñ vo aa ga.e haiñ aaj
lo maiñ rahīn-e-zahmat-e-ḳhalvat nahīñ rahā",noon-meem-rashid
"kyā fā.eda hai dāva-e-ishq-e-husain se
sar meñ agar vo shauq-e-shahādat nahīñ rahā",noon-meem-rashid
"ab bhalā chhoḌ ke ghar kyā karte
shaam ke vaqt safar kyā karte",parveen-shakir
"terī masrūfiyateñ jānte haiñ
apne aane kī ḳhabar kyā karte",parveen-shakir
"jab sitāre hī nahīñ mil paa.e
le ke ham shams-o-qamar kyā karte",parveen-shakir
"vo musāfir hī khulī dhuup kā thā
saa.e phailā ke shajar kyā karte",parveen-shakir
"ḳhaak hī avval o āḳhir Thahrī
kar ke zarre ko guhar kyā karte",parveen-shakir
"raa.e pahle se banā lī tū ne
dil meñ ab ham tire ghar kyā karte",parveen-shakir
"ishq ne saare salīqe baḳhshe
husn se kasb-e-hunar kyā karte",parveen-shakir
"ab itnī sādgī laa.eñ kahāñ se
zamīñ kī ḳhair māñgeñ āsmāñ se",parveen-shakir
"agar chāheñ to vo dīvār kar deñ
hameñ ab kuchh nahīñ kahnā zabāñ se",parveen-shakir
"sitāra hī nahīñ jab saath detā
to kashtī kaam le kyā bādbāñ se",parveen-shakir
"bhaTakne se mile fursat to pūchheñ
patā manzil kā mīr-e-kārvāñ se",parveen-shakir
"tavajjoh barq kī hāsil rahī hai
so hai āzād fikr-e-āshiyāñ se",parveen-shakir
"havā ko rāz-dāñ ham ne banāyā
aur ab nārāz ḳhushbū ke bayāñ se",parveen-shakir
"zarūrī ho ga.ī hai dil kī zīnat
makīñ pahchāne jaate haiñ makāñ se",parveen-shakir
"fanā-fil-ishq honā chāhte the
magar fursat na thī kār-e-jahāñ se",parveen-shakir
"vagarna fasl-e-gul kī qadr kyā thī
baḌī hikmat hai vābasta ḳhizāñ se",parveen-shakir
"kisī ne baat kī thī hañs ke shāyad
zamāne bhar se haiñ ham ḳhud gumāñ se",parveen-shakir
"maiñ ik ik tiir pe ḳhud Dhaal bantī
agar hotā vo dushman kī kamāñ se",parveen-shakir
"jo sabza dekh kar ḳheme lagā.eñ
unheñ taklīf kyuuñ pahuñche ḳhizāñ se",parveen-shakir
"jo apne peḌ jalte chhoḌ jaa.eñ
unheñ kyā haq ki rūTheñ bāġhbāñ se",parveen-shakir
"agarche tujh se bahut iḳhtilāf bhī na huā
magar ye dil tirī jānib se saaf bhī na huā",parveen-shakir
"ta.alluqāt ke barzaḳh meñ hī rakhā mujh ko
vo mere haq meñ na thā aur ḳhilāf bhī na huā",parveen-shakir
"ajab thā jurm-e-mohabbat ki jis pe dil ne mire
sazā bhī paa.ī nahīñ aur muaaf bhī na huā",parveen-shakir
"malāmatoñ meñ kahāñ saañs le sakeñge vo log
ki jin se kū-e-jafā kā tavāf bhī na huā",parveen-shakir
"ajab nahīñ hai ki dil par jamī milī kaa.ī
bahut dinoñ se to ye hauz saaf bhī na huā",parveen-shakir
"havā-e-dahr hameñ kis liye bujhātī hai
hameñ to tujh se kabhī iḳhtilāf bhī na huā",parveen-shakir
"aks-e-ḳhushbū huuñ bikharne se na roke koī
aur bikhar jā.ūñ to mujh ko na sameTe koī",parveen-shakir
"kaañp uThtī huuñ maiñ ye soch ke tanhā.ī meñ
mere chehre pe tirā naam na paḌh le koī",parveen-shakir
"jis tarah ḳhvāb mire ho ga.e reza reza
us tarah se na kabhī TuuT ke bikhre koī",parveen-shakir
"maiñ to us din se hirāsāñ huuñ ki jab hukm mile
ḳhushk phūloñ ko kitāboñ meñ na rakkhe koī",parveen-shakir
"ab to is raah se vo shaḳhs guzartā bhī nahīñ
ab kis ummīd pe darvāze se jhāñke koī",parveen-shakir
"koī aahaT koī āvāz koī chaap nahīñ
dil kī galiyāñ baḌī sunsān haiñ aa.e koī",parveen-shakir
"apnī hī sadā sunūñ kahāñ tak
jañgal kī havā rahūñ kahāñ tak",parveen-shakir
"har baar havā na hogī dar par
har baar magar uThūñ kahāñ tak",parveen-shakir
"dam ghaTtā hai ghar meñ habs vo hai
ḳhushbū ke liye rukūñ kahāñ tak",parveen-shakir
"phir aa ke havā.eñ khol deñgī
zaḳhm apne rafū karūñ kahāñ tak",parveen-shakir
"sāhil pe samundaroñ se bach kar
maiñ naam tirā likhūñ kahāñ tak",parveen-shakir
"tanhā.ī kā ek ek lamha
hañgāmoñ se qarz luuñ kahāñ tak",parveen-shakir
"gar lams nahīñ to lafz hī bhej
maiñ tujh se judā rahūñ kahāñ tak",parveen-shakir
"sukh se bhī to dostī kabhī ho
dukh se hī gale milūñ kahāñ tak",parveen-shakir
"mansūb ho har kiran kisī se
apne hī liye jalūñ kahāñ tak",parveen-shakir
"āñchal mire bhar ke phaT rahe haiñ
phuul us ke liye chunūñ kahāñ tak",parveen-shakir
"apnī rusvā.ī tire naam kā charchā dekhūñ
ik zarā sher kahūñ aur maiñ kyā kyā dekhūñ",parveen-shakir
"niiñd aa jaa.e to kyā mahfileñ barpā dekhūñ
aañkh khul jaa.e to tanhā.ī kā sahrā dekhūñ",parveen-shakir
"shaam bhī ho ga.ī dhundlā ga.iiñ āñkheñ bhī mirī
bhūlne vaale maiñ kab tak tirā rastā dekhūñ",parveen-shakir
"ek ik kar ke mujhe chhoḌ ga.iiñ sab sakhiyāñ
aaj maiñ ḳhud ko tirī yaad meñ tanhā dekhūñ",parveen-shakir
"kaash sandal se mirī maañg ujāle aa kar
itne ġhairoñ meñ vahī haath jo apnā dekhūñ",parveen-shakir
"tū mirā kuchh nahīñ lagtā hai magar jān-e-hayāt
jaane kyuuñ tere liye dil ko dhḌaknā dekhūñ",parveen-shakir
"band kar ke mirī āñkheñ vo sharārat se hañse
būjhe jaane kā maiñ har roz tamāshā dekhūñ",parveen-shakir
"sab zideñ us kī maiñ puurī karūñ har baat sunūñ
ek bachche kī tarah se use hañstā dekhūñ",parveen-shakir
"mujh pe chhā jaa.e vo barsāt kī ḳhushbū kī tarah
añg añg apnā isī rut meñ mahaktā dekhūñ",parveen-shakir
"phuul kī tarah mire jism kā har lab khul jaa.e
pañkhuḌī pañkhuḌī un hoñToñ kā saayā dekhūñ",parveen-shakir
"maiñ ne jis lamhe ko puujā hai use bas ik baar
ḳhvāb ban kar tirī āñkhoñ meñ utartā dekhūñ",parveen-shakir
"tū mirī tarah se yaktā hai magar mere habīb
jī meñ aatā hai koī aur bhī tujh sā dekhūñ",parveen-shakir
"TuuT jaa.eñ ki pighal jaa.eñ mire kachche ghaḌe
tujh ko maiñ dekhūñ ki ye aag kā dariyā dekhūñ",parveen-shakir
"apnī tanhā.ī mire naam pe ābād kare
kaun hogā jo mujhe us kī tarah yaad kare",parveen-shakir
"dil ajab shahr ki jis par bhī khulā dar is kā
vo musāfir ise har samt se barbād kare",parveen-shakir
"apne qātil kī zehānat se pareshān huuñ maiñ
roz ik maut na.e tarz kī ījād kare",parveen-shakir
"itnā hairāñ ho mirī be-talabī ke aage
vā qafas meñ koī dar ḳhud mirā sayyād kare",parveen-shakir
"salb-e-bīnā.ī ke ahkām mile haiñ jo kabhī
raushnī chhūne kī ḳhvāhish koī shab-zād kare",parveen-shakir
"soch rakhnā bhī jarā.em meñ hai shāmil ab to
vahī ma.asūm hai har baat pe jo saad kare",parveen-shakir
"jab lahū bol paḌe us ke gavāhoñ ke ḳhilāf
qāzi-e-shahr kuchh is baab meñ irshād kare",parveen-shakir
"us kī muTThī meñ bahut roz rahā merā vajūd
mere sāhir se kaho ab mujhe āzād kare",parveen-shakir
"ashk aañkh meñ phir aTak rahā hai
kañkar sā koī khaTak rahā hai",parveen-shakir
"maiñ us ke ḳhayāl se gurezāñ
vo merī sadā jhaTak rahā hai",parveen-shakir
"tahrīr usī kī hai magar dil
ḳhat paḌhte hue aTak rahā hai",parveen-shakir
"haiñ phone pe kis ke saath bāteñ
aur zehn kahāñ bhaTak rahā hai",parveen-shakir
"sadiyoñ se safar meñ hai samundar
sāhil pe thakan Tapak rahā hai",parveen-shakir
"ik chāñd salīb-e-shāḳh-e-gul par
baalī kī tarah laTak rahā hai",parveen-shakir
"bādbāñ khulne se pahle kā ishāra dekhnā
maiñ samundar dekhtī huuñ tum kināra dekhnā",parveen-shakir
"yuuñ bichhaḌnā bhī bahut āsāñ na thā us se magar
jaate jaate us kā vo muḌ kar dobāra dekhnā",parveen-shakir
"kis shabāhat ko liye aayā hai darvāze pe chāñd
ai shab-e-hijrāñ zarā apnā sitāra dekhnā",parveen-shakir
"kyā qayāmat hai ki jin ke naam par paspā hue
un hī logoñ ko muqābil meñ saf-ārā dekhnā",parveen-shakir
"jab banām-e-dil gavāhī sar kī māñgī jā.egī
ḳhuun meñ Duubā huā parcham hamārā dekhnā",parveen-shakir
"jītne meñ bhī jahāñ jī kā ziyāñ pahle se hai
aisī baazī hārne meñ kyā ḳhasāra dekhnā",parveen-shakir
"aa.ine kī aañkh hī kuchh kam na thī mere liye
jaane ab kyā kyā dikhā.egā tumhārā dekhnā",parveen-shakir
"ek musht-e-ḳhāk aur vo bhī havā kī zad meñ hai
zindagī kī bebasī kā isti.āra dekhnā",parveen-shakir
"bārish huī to phūloñ ke tan chaak ho ga.e
mausam ke haath bhiig ke saffāk ho ga.e",parveen-shakir
"bādal ko kyā ḳhabar hai ki bārish kī chaah meñ
kaise buland-o-bālā shajar ḳhaak ho ga.e",parveen-shakir
"jugnū ko din ke vaqt parakhne kī zid kareñ
bachche hamāre ahd ke chālāk ho ga.e",parveen-shakir
"lahrā rahī hai barf kī chādar haTā ke ghaas
sūraj kī shah pe tinke bhī bebāk ho ga.e",parveen-shakir
"bastī meñ jitne āb-gazīda the sab ke sab
dariyā ke ruḳh badalte hī tairāk ho ga.e",parveen-shakir
"sūraj-dimāġh log bhī ablāġh-e-fikr meñ
zulf-e-shab-e-firāq ke pechāk ho ga.e",parveen-shakir
"jab bhī ġharīb-e-shahr se kuchh guftugū huī
lahje havā-e-shām ke namnāk ho ga.e",parveen-shakir
"bahut royā vo ham ko yaad kar ke
hamārī zindagī barbād kar ke",parveen-shakir
"palaT kar phir yahīñ aa jā.eñge ham
vo dekhe to hameñ āzād kar ke",parveen-shakir
"rihā.ī kī koī sūrat nahīñ hai
magar haañ minnat-e-sayyād kar ke",parveen-shakir
"badan merā chhuā thā us ne lekin
gayā hai ruuh ko ābād kar ke",parveen-shakir
"har aamir tuul denā chāhtā hai
muqarrar zulm kī mī.ād kar ke",parveen-shakir
"bajā ki aañkh meñ nīndoñ ke silsile bhī nahīñ
shikast-e-ḳhvāb ke ab mujh meñ hausle bhī nahīñ",parveen-shakir
"nahīñ nahīñ ye ḳhabar dushmanoñ ne dī hogī
vo aa.e aa ke chale bhī ga.e mile bhī nahīñ",parveen-shakir
"ye kaun log añdheroñ kī baat karte haiñ
abhī to chāñd tirī yaad ke Dhale bhī nahīñ",parveen-shakir
"abhī se mere rafūgar ke haath thakne lage
abhī to chaak mire zaḳhm ke sile bhī nahīñ",parveen-shakir
"ḳhafā agarche hamesha hue magar ab ke
vo barhamī hai ki ham se unheñ gile bhī nahīñ",parveen-shakir
"baḳht se koī shikāyat hai na aflāk se hai
yahī kyā kam hai ki nisbat mujhe is ḳhaak se hai",parveen-shakir
"ḳhvāb meñ bhī tujhe bhūlūñ to ravā rakh mujh se
vo ravayya jo havā kā ḳhas-o-ḳhāshāk se hai",parveen-shakir
"bazm-e-anjum meñ qabā ḳhaak kī pahnī maiñ ne
aur mirī saarī fazīlat isī poshāk se hai",parveen-shakir
"itnī raushan hai tirī sub.h ki hotā hai gumāñ
ye ujālā to kisī dīda-e-namnāk se hai",parveen-shakir
"haath to kaaT diye kūza-garoñ ke ham ne
mo.ajize kī vahī ummīd magar chaak se hai",parveen-shakir
"bichhḌā hai jo ik baar to milte nahīñ dekhā
is zaḳhm ko ham ne kabhī silte nahīñ dekhā",parveen-shakir
"ik baar jise chaaT ga.ī dhuup kī ḳhvāhish
phir shāḳh pe us phuul ko khilte nahīñ dekhā",parveen-shakir
"yak-laḳht girā hai to jaḌeñ tak nikal aa.iiñ
jis peḌ ko āñdhī meñ bhī hilte nahīñ dekhā",parveen-shakir
"kāñToñ meñ ghire phuul ko chuum aa.egī lekin
titlī ke paroñ ko kabhī chhilte nahīñ dekhā",parveen-shakir
"kis tarah mirī ruuh harī kar gayā āḳhir
vo zahr jise jism meñ khilte nahīñ dekhā",parveen-shakir
"chārasāzoñ kī aziyyat nahīñ dekhī jaatī
tere bīmār kī hālat nahīñ dekhī jaatī",parveen-shakir
"dene vaale kī mashiyyat pe hai sab kuchh mauqūf
māñgne vaale kī hājat nahīñ dekhī jaatī",parveen-shakir
"din bahal jaatā hai lekin tire dīvānoñ kī
shaam hotī hai to vahshat nahīñ dekhī jaatī",parveen-shakir
"tamkanat se tujhe ruḳhsat to kiyā hai lekin
ham se in āñkhoñ kī hasrat nahīñ dekhī jaatī",parveen-shakir
"kaun utrā hai ye āfāq kī pahnā.ī meñ
ā.ina-ḳhāne kī hairat nahīñ dekhī jaatī",parveen-shakir
"chalne kā hausla nahīñ ruknā muhāl kar diyā
ishq ke is safar ne to mujh ko niDhāl kar diyā",parveen-shakir
"ai mirī gul-zamīñ tujhe chaah thī ik kitāb kī
ahl-e-kitāb ne magar kyā tirā haal kar diyā",parveen-shakir
"milte hue diloñ ke biich aur thā faisla koī
us ne magar bichhaḌte vaqt aur savāl kar diyā",parveen-shakir
"ab ke havā ke saath hai dāman-e-yār muntazir
bānu-e-shab ke haath meñ rakhnā sambhāl kar diyā",parveen-shakir
"mumkina faisloñ meñ ek hijr kā faisla bhī thā
ham ne to ek baat kī us ne kamāl kar diyā",parveen-shakir
"mere laboñ pe mohr thī par mere shīsha-rū ne to
shahr ke shahr ko mirā vāqif-e-hāl kar diyā",parveen-shakir
"chehra o naam ek saath aaj na yaad aa sake
vaqt ne kis shabīh ko ḳhvāb o ḳhayāl kar diyā",parveen-shakir
"muddatoñ ba.ad us ne aaj mujh se koī gila kiyā
mansab-e-dilbarī pe kyā mujh ko bahāl kar diyā",parveen-shakir
"charāġh-e-rāh bujhā kyā ki rahnumā bhī gayā
havā ke saath musāfir kā naqsh-e-pā bhī gayā",parveen-shakir
"maiñ phuul chuntī rahī aur mujhe ḳhabar na huī
vo shaḳhs aa ke mire shahr se chalā bhī gayā",parveen-shakir
"bahut aziiz sahī us ko merī dildārī
magar ye hai ki kabhī dil mirā dukhā bhī gayā",parveen-shakir
"ab un darīchoñ pe gahre dabīz parde haiñ
vo tāñk-jhāñk kā ma.asūm silsila bhī gayā",parveen-shakir
"sab aa.e merī ayādat ko vo bhī aayā thā
jo sab ga.e to mirā dard-āshnā bhī gayā",parveen-shakir
"ye ġhurbateñ mirī āñkhoñ meñ kaisī utrī haiñ
ki ḳhvāb bhī mire ruḳhsat haiñ ratjagā bhī gayā",parveen-shakir
"Dasne lage haiñ ḳhvāb magar kis se boliye
maiñ jāntī thī paal rahī huuñ sañpoliye",parveen-shakir
"bas ye huā ki us ne takalluf se baat kī
aur ham ne rote rote dupaTTe bhigo liye",parveen-shakir
"palkoñ pe kachchī nīñdoñ kā ras phailtā ho jab
aise meñ aañkh dhuup ke ruḳh kaise kholiye",parveen-shakir
"terī barhana-pā.ī ke dukh bāñTte hue
ham ne ḳhud apne paañv meñ kāñTe chubho liye",parveen-shakir
"maiñ terā naam le ke tazabzub meñ paḌ ga.ī
sab log apne apne azīzoñ ko ro liye",parveen-shakir
"ḳhush-bū kahīñ na jaa.e pa isrār hai bahut
aur ye bhī aarzū ki zarā zulf kholiye",parveen-shakir
"tasvīr jab na.ī hai nayā canvas bhī hai
phir tashtarī meñ rañg purāne na gholiye",parveen-shakir
"dhanak dhanak mirī poroñ ke ḳhvāb kar degā
vo lams mere badan ko gulāb kar degā",parveen-shakir
"qabā-e-jism ke har taar se guzartā huā
kiran kā pyaar mujhe āftāb kar degā",parveen-shakir
"junūñ-pasand hai dil aur tujh tak aane meñ
badan ko naav lahū ko chanāb kar degā",parveen-shakir
"maiñ sach kahūñgī magar phir bhī haar jā.ūñgī
vo jhuuT bolegā aur lā-javāb kar degā",parveen-shakir
"anā-parast hai itnā ki baat se pahle
vo uTh ke band mirī har kitāb kar degā",parveen-shakir
"sukūt-e-shahr-e-suḳhan meñ vo phuul sā lahja
samā.atoñ kī fazā ḳhvāb ḳhvāb kar degā",parveen-shakir
"isī tarah se agar chāhtā rahā paiham
suḳhan-varī meñ mujhe intiḳhāb kar degā",parveen-shakir
"mirī tarah se koī hai jo zindagī apnī
tumhārī yaad ke naam intisāb kar degā",parveen-shakir
"dil kā kyā hai vo to chāhegā musalsal milnā
vo sitamgar bhī magar soche kisī pal milnā",parveen-shakir
"vaañ nahīñ vaqt to ham bhī haiñ adīm-ul-fursat
us se kyā miliye jo har roz kahe kal milnā",parveen-shakir
"ishq kī rah ke musāfir kā muqaddar ma.alūm
shahr kī soch meñ ho aur use jañgal milnā",parveen-shakir
"us kā milnā hai ajab tarah kā milnā jaise
dasht-e-ummīd meñ andeshe kā bādal milnā",parveen-shakir
"dāman-e-shab ko agar chaak bhī kar liiñ to kahāñ
nuur meñ Duubā huā sub.h kā āñchal milnā",parveen-shakir
"duā kā TuuTā huā harf sard aah meñ hai
tirī judā.ī kā manzar abhī nigāh meñ hai",parveen-shakir
"tire badalne ke bā-vasf tujh ko chāhā hai
ye e'tirāf bhī shāmil mire gunāh meñ hai",parveen-shakir
"azaab degā to phir mujh ko ḳhvāb bhī degā
maiñ mutma.in huuñ mirā dil tirī panāh meñ hai",parveen-shakir
"bikhar chukā hai magar muskurā ke miltā hai
vo rakh rakhāo abhī mere kaj-kulāh meñ hai",parveen-shakir
"jise bahār ke mehmān ḳhālī chhoḌ ga.e
vo ik makān abhī tak makīñ kī chaah meñ hai",parveen-shakir
"yahī vo din the jab ik dūsre ko paayā thā
hamārī sāl-girah Thiik ab ke maah meñ hai",parveen-shakir
"maiñ bach bhī jā.ūñ to tanhā.ī maar Dālegī
mire qabīle kā har fard qatl-gāh meñ hai",parveen-shakir
"ek sūraj thā ki tāroñ ke gharāne se uThā
aañkh hairān hai kyā shaḳhs zamāne se uThā",parveen-shakir
"kis se pūchhūñ tire aaqā kā pata ai rahvār
ye alam vo hai na ab tak kisī shāne se uThā",parveen-shakir
"halqa-e-ḳhvāb ko hī gird-e-gulū kas Daalā
dast-e-qātil kā bhī ehsāñ na divāne se uThā",parveen-shakir
"phir koī aks shuāoñ se na banñe paayā
kaisā mahtāb mire ā.ina-ḳhāne se uThā",parveen-shakir
"kyā likhā thā sar-e-mahzar jise pahchānte hī
paas baiThā huā har dost bahāne se uThā",parveen-shakir
"ga.e mausam meñ jo khilte the gulāboñ kī tarah
dil pe utreñge vahī ḳhvāb azāboñ kī tarah",parveen-shakir
"raakh ke Dher pe ab raat basar karnī hai
jal chuke haiñ mire ḳheme mire ḳhvāboñ kī tarah",parveen-shakir
"sā.at-e-dīd ki aariz haiñ gulābī ab tak
avvalīñ lamhoñ ke gulnār hijāboñ kī tarah",parveen-shakir
"vo samundar hai to phir ruuh ko shādāb kare
tishnagī kyuuñ mujhe detā hai sarāboñ kī tarah",parveen-shakir
"ġhair-mumkin hai tire ghar ke gulāboñ kā shumār
mere riste hue zaḳhmoñ ke hisāboñ kī tarah",parveen-shakir
"yaad to hoñgī vo bāteñ tujhe ab bhī lekin
shelf meñ rakkhī huī band kitāboñ kī tarah",parveen-shakir
"kaun jaane ki na.e saal meñ tū kis ko paḌhe
terā me.aar badaltā hai nisāboñ kī tarah",parveen-shakir
"shoḳh ho jaatī hai ab bhī tirī āñkhoñ kī chamak
gaahe gaahe tire dilchasp javāboñ kī tarah",parveen-shakir
"hijr kī shab mirī tanhā.ī pe dastak degī
terī ḳhush-bū mire kho.e hue ḳhvāboñ kī tarah",parveen-shakir
"gavāhī kaise TūTtī muāmla ḳhudā kā thā
mirā aur us kā rābta to haath aur duā kā thā",parveen-shakir
"gulāb qīmat-e-shaguft shaam tak chukā sake
adā vo dhuup ko huā jo qarz bhī sabā kā thā",parveen-shakir
"bikhar gayā hai phuul to hamīñ se pūchh-gachh huī
hisāb bāġhbāñ se hai kiyā-dharā havā kā thā",parveen-shakir
"lahū-chashīda haath us ne chuum kar dikhā diyā
jazā vahāñ milī jahāñ ki marhala sazā kā thā",parveen-shakir
"jo bārishoñ se qabl apnā rizq ghar meñ bhar chukā
vo shahr-e-mor se na thā pa dūrbīñ balā kā thā",parveen-shakir
"gulāb haath meñ ho aañkh meñ sitāra ho
koī vajūd mohabbat kā isti.āra ho",parveen-shakir
"maiñ gahre paanī kī is rau ke saath bahtī rahūñ
jazīra ho ki muqābil koī kināra ho",parveen-shakir
"kabhī-kabhār use dekh leñ kahīñ mil leñ
ye kab kahā thā ki vo ḳhush-badan hamārā ho",parveen-shakir
"qusūr ho to hamāre hisāb meñ likh jaa.e
mohabbatoñ meñ jo ehsān ho tumhārā ho",parveen-shakir
"ye itnī raat ga.e kaun dastakeñ degā
kahīñ havā kā hī us ne na ruup dhārā ho",parveen-shakir
"ufuq to kyā hai dar-e-kahkashāñ bhī chhū aa.eñ
musāfiroñ ko agar chāñd kā ishārā ho",parveen-shakir
"maiñ apne hisse ke sukh jis ke naam kar Dālūñ
koī to ho jo mujhe is tarah kā pyārā ho",parveen-shakir
"agar vajūd meñ āhañg hai to vasl bhī hai
vo chāhe nazm kā TukḌā ki nasr-pāra ho",parveen-shakir
"ham ne hī lauTne kā irāda nahīñ kiyā
us ne bhī bhuul jaane kā va.ada nahīñ kiyā",parveen-shakir
"dukh oḌhte nahīñ kabhī jashn-e-tarab meñ ham
malbūs-e-dil ko tan kā labāda nahīñ kiyā",parveen-shakir
"jo ġham milā hai bojh uThāyā hai us kā ḳhud
sar zer-e-bār-e-sāġhar-o-bāda nahīñ kiyā",parveen-shakir
"kār-e-jahāñ hameñ bhī bahut the safar kī shaam
us ne bhī iltifāt ziyāda nahīñ kiyā",parveen-shakir
"aamad pe terī itr o charāġh o subū na hoñ
itnā bhī būd-o-bāsh ko saada nahīñ kiyā",parveen-shakir
"harf-e-tāza na.ī ḳhushbū meñ likhā chāhtā hai
baab ik aur mohabbat kā khulā chāhtā hai",parveen-shakir
"ek lamhe kī tavajjoh nahīñ hāsil us kī
aur ye dil ki use had se sivā chāhtā hai",parveen-shakir
"ik hijāb-e-tah-e-iqrār hai maane varna
gul ko mālūm hai kyā dast-e-sabā chāhtā hai",parveen-shakir
"ret hī ret hai is dil meñ musāfir mere
aur ye sahrā tirā naqsh-e-kaf-e-pā chāhtā hai",parveen-shakir
"yahī ḳhāmoshī ka.ī rañg meñ zāhir hogī
aur kuchh roz ki vo shoḳh khulā chāhtā hai",parveen-shakir
"raat ko maan liyā dil ne muqaddar lekin
raat ke haath pe ab koī diyā chāhtā hai",parveen-shakir
"tere paimāne meñ gardish nahīñ baaqī saaqī
aur tirī bazm se ab koī uThā chāhtā hai",parveen-shakir
"ik hunar thā kamāl thā kyā thā
mujh meñ terā jamāl thā kyā thā",parveen-shakir
"tere jaane pe ab ke kuchh na kahā
dil meñ Dar thā malāl thā kyā thā",parveen-shakir
"barq ne mujh ko kar diyā raushan
terā aks-e-jalāl thā kyā thā",parveen-shakir
"ham tak aayā tū bahr-e-lutf-o-karam
terā vaqt-e-zavāl thā kyā thā",parveen-shakir
"jis ne tah se mujhe uchhāl diyā
Dūbne kā ḳhayāl thā kyā thā",parveen-shakir
"jis pe dil saare ahd bhuul gayā
bhūlne kā savāl thā kyā thā",parveen-shakir
"titliyāñ the ham aur qazā ke paas
surḳh phūloñ kā jaal thā kyā thā",parveen-shakir
"justujū kho.e huoñ kī umr bhar karte rahe
chāñd ke hamrāh ham har shab safar karte rahe",parveen-shakir
"rāstoñ kā ilm thā ham ko na samtoñ kī ḳhabar
shahr-e-nā-mālūm kī chāhat magar karte rahe",parveen-shakir
"ham ne ḳhud se bhī chhupāyā aur saare shahr ko
tere jaane kī ḳhabar dīvār-o-dar karte rahe",parveen-shakir
"vo na aa.egā hameñ ma.alūm thā is shaam bhī
intizār us kā magar kuchh soch kar karte rahe",parveen-shakir
"aaj aayā hai hameñ bhī un uḌānoñ kā ḳhayāl
jin ko tere zo.am meñ be-bāl-o-par karte rahe",parveen-shakir
"kamāl-e-zabt ko ḳhud bhī to āzmā.ūñgī
maiñ apne haath se us kī dulhan sajā.ūñgī",parveen-shakir
"supurd kar ke use chāñdnī ke hāthoñ meñ
maiñ apne ghar ke añdheroñ ko lauT ā.ūñgī",parveen-shakir
"badan ke karb ko vo bhī samajh na pā.egā
maiñ dil meñ ro.ūñgī āñkhoñ meñ muskurā.ūñgī",parveen-shakir
"vo kyā gayā ki rifāqat ke saare lutf ga.e
maiñ kis se ruuTh sakūñgī kise manā.ūñgī",parveen-shakir
"ab us kā fan to kisī aur se huā mansūb
maiñ kis kī nazm akele meñ gungunā.ūñgī",parveen-shakir
"vo ek rishta-e-benām bhī nahīñ lekin
maiñ ab bhī us ke ishāroñ pe sar jhukā.ūñgī",parveen-shakir
"bichhā diyā thā gulāboñ ke saath apnā vajūd
vo so ke uTThe to ḳhvāboñ kī raakh uThā.ūñgī",parveen-shakir
"samā.atoñ meñ ghane jañgaloñ kī sāñseñ haiñ
maiñ ab kabhī tirī āvāz sun na pā.ūñgī",parveen-shakir
"javāz DhūñD rahā thā na.ī mohabbat kā
vo kah rahā thā ki maiñ us ko bhuul jā.ūñgī",parveen-shakir
"khulī āñkhoñ meñ sapnā jhāñktā hai
vo soyā hai ki kuchh kuchh jāgtā hai",parveen-shakir
"tirī chāhat ke bhīge jañgaloñ meñ
mirā tan mor ban kar nāchtā hai",parveen-shakir
"mujhe har kaifiyat meñ kyuuñ na samjhe
vo mere sab havāle jāntā hai",parveen-shakir
"maiñ us kī dastaras meñ huuñ magar vo
mujhe merī razā se māñgtā hai",parveen-shakir
"kisī ke dhyān meñ Duubā huā dil
bahāne se mujhe bhī Tāltā hai",parveen-shakir
"saḌak ko chhoḌ kar chalnā paḌegā
ki mere ghar kā kachchā rāsta hai",parveen-shakir
"kuchh faisla to ho ki kidhar jaanā chāhiye
paanī ko ab to sar se guzar jaanā chāhiye",parveen-shakir
"nashtar-ba-dast shahr se chāragarī kī lau
ai zaḳhm-e-be-kasī tujhe bhar jaanā chāhiye",parveen-shakir
"har baar eḌiyoñ pe girā hai mirā lahū
maqtal meñ ab ba-tarz-e-digar jaanā chāhiye",parveen-shakir
"kyā chal sakeñge jin kā faqat mas.ala ye hai
jaane se pahle raḳht-e-safar jaanā chāhiye",parveen-shakir
"saarā jvār-bhāTā mire dil meñ hai magar
ilzām ye bhī chāñd ke sar jaanā chāhiye",parveen-shakir
"jab bhī ga.e azāb-e-dar-o-bām thā vahī
āḳhir ko kitnī der se ghar jaanā chāhiye",parveen-shakir
"tohmat lagā ke maañ pe jo dushman se daad le
aise suḳhan-farosh ko mar jaanā chāhiye",parveen-shakir
"kuchh to havā bhī sard thī kuchh thā tirā ḳhayāl bhī
dil ko ḳhushī ke saath saath hotā rahā malāl bhī",parveen-shakir
"baat vo aadhī raat kī raat vo puure chāñd kī
chāñd bhī ain chait kā us pe tirā jamāl bhī",parveen-shakir
"sab se nazar bachā ke vo mujh ko kuchh aise dekhtā
ek dafa to ruk ga.ī gardish-e-māh-o-sāl bhī",parveen-shakir
"dil to chamak sakegā kyā phir bhī tarāsh ke dekh leñ
shīsha-girān-e-shahr ke haath kā ye kamāl bhī",parveen-shakir
"us ko na pā sake the jab dil kā ajiib haal thā
ab jo palaT ke dekhiye baat thī kuchh muhāl bhī",parveen-shakir
"merī talab thā ek shaḳhs vo jo nahīñ milā to phir
haath duā se yuuñ girā bhuul gayā savāl bhī",parveen-shakir
"us kī suḳhan-tarāziyāñ mere liye bhī Dhaal thiiñ
us kī hañsī meñ chhup gayā apne ġhamoñ kā haal bhī",parveen-shakir
"gaah qarīb-e-shah-rag gaah ba.īd-e-vahm-o-ḳhvāb
us kī rafāqatoñ meñ raat hijr bhī thā visāl bhī",parveen-shakir
"us ke hī bāzuoñ meñ aur us ko hī sochte rahe
jism kī ḳhvāhishoñ pe the ruuh ke aur jaal bhī",parveen-shakir
"shaam kī nā-samajh havā pūchh rahī hai ik patā
mauj-e-havā-e-kū-e-yār kuchh to mirā ḳhayāl bhī",parveen-shakir
"kū-ba-kū phail ga.ī baat shanāsā.ī kī
us ne ḳhushbū kī tarah merī pazīrā.ī kī",parveen-shakir
"kaise kah duuñ ki mujhe chhoḌ diyā hai us ne
baat to sach hai magar baat hai rusvā.ī kī",parveen-shakir
"vo kahīñ bhī gayā lauTā to mire paas aayā
bas yahī baat hai achchhī mire harjā.ī kī",parveen-shakir
"terā pahlū tire dil kī tarah ābād rahe
tujh pe guzre na qayāmat shab-e-tanhā.ī kī",parveen-shakir
"us ne jaltī huī peshānī pe jab haath rakhā
ruuh tak aa ga.ī tāsīr masīhā.ī kī",parveen-shakir
"ab bhī barsāt kī rātoñ meñ badan TūTtā hai
jaag uThtī haiñ ajab ḳhvāhisheñ añgḌā.ī kī",parveen-shakir
"kyā kare merī masīhā.ī bhī karne vaalā
zaḳhm hī ye mujhe lagtā nahīñ bharne vaalā",parveen-shakir
"zindagī se kisī samjhaute ke bā-vasf ab tak
yaad aatā hai koī mārne marne vaalā",parveen-shakir
"us ko bhī ham tire kūche meñ guzār aa.e haiñ
zindagī meñ vo jo lamha thā sañvarne vaalā",parveen-shakir
"us kā andāz-e-suḳhan sab se judā thā shāyad
baat lagtī huī lahja vo mukarne vaalā",parveen-shakir
"shaam hone ko hai aur aañkh meñ ik ḳhvāb nahīñ
koī is ghar meñ nahīñ raushnī karne vaalā",parveen-shakir
"dastaras meñ haiñ anāsir ke irāde kis ke
so bikhar ke hī rahā koī bikharne vaalā",parveen-shakir
"isī ummīd pe har shaam bujhā.e haiñ charāġh
ek taarā hai sar-e-bām ubharne vaalā",parveen-shakir
"mushkil hai ki ab shahr meñ nikle koī ghar se
dastār pe baat aa ga.ī hotī huī sar se",parveen-shakir
"barsā bhī to kis dasht ke be-faiz badan par
ik umr mire khet the jis abr ko tarse",parveen-shakir
"kal raat jo īñdhan ke liye kaT ke girā hai
chiḌiyoñ ko baḌā pyaar thā us būḌhe shajar se",parveen-shakir
"mehnat mirī āñdhī se to mansūb nahīñ thī
rahnā thā koī rabt shajar kā bhī samar se",parveen-shakir
"ḳhud apne se milne kā to yaarā na thā mujh meñ
maiñ bhiiḌ meñ gum ho ga.ī tanhā.ī ke Dar se",parveen-shakir
"be-nām masāfat hī muqaddar hai to kyā ġham
manzil kā ta.ayyun kabhī hotā hai safar se",parveen-shakir
"pathrāyā hai dil yuuñ ki koī ism paḌhā jaa.e
ye shahr nikaltā nahīñ jaadū ke asar se",parveen-shakir
"nikle haiñ to raste meñ kahīñ shaam bhī hogī
sūraj bhī magar aa.egā is rahguzar se",parveen-shakir
"pā-ba-gil sab haiñ rihā.ī kī kare tadbīr kaun
dast-basta shahr meñ khole mirī zanjīr kaun",parveen-shakir
"merā sar hāzir hai lekin merā munsif dekh le
kar rahā hai merī fard-e-jurm ko tahrīr kaun",parveen-shakir
"aaj darvāzoñ pe dastak jaanī pahchānī sī hai
aaj mere naam laatā hai mirī ta.azīr kaun",parveen-shakir
"koī maqtal ko gayā thā muddatoñ pahle magar
hai dar-e-ḳhema pe ab tak sūrat-e-tasvīr kaun",parveen-shakir
"merī chādar to chhinī thī shaam kī tanhā.ī meñ
be-ridā.ī ko mirī phir de gayā tash.hīr kaun",parveen-shakir
"sach jahāñ pā-basta mulzim ke kaTahre meñ mile
us adālat meñ sunegā adl kī tafsīr kaun",parveen-shakir
"niiñd jab ḳhvāboñ se pyārī ho to aise ahd meñ
ḳhvāb dekhe kaun aur ḳhvāboñ ko de tābīr kaun",parveen-shakir
"ret abhī pichhle makānoñ kī na vāpas aa.ī thī
phir lab-e-sāhil gharauñdā kar gayā ta.amīr kaun",parveen-shakir
"saare rishte hijratoñ meñ saath dete haiñ to phir
shahr se jaate hue hotā hai dāman-gīr kaun",parveen-shakir
"dushmanoñ ke saath mere dost bhī āzād haiñ
dekhnā hai khīñchtā hai mujh pe pahlā tiir kaun",parveen-shakir
"puurā dukh aur aadhā chāñd
hijr kī shab aur aisā chāñd",parveen-shakir
"din meñ vahshat bahal ga.ī
raat huī aur niklā chāñd",parveen-shakir
"kis maqtal se guzrā hogā
itnā sahmā sahmā chāñd",parveen-shakir
"yādoñ kī ābād galī meñ
ghuum rahā hai tanhā chāñd",parveen-shakir
"merī karvaT par jaag uTThe
niiñd kā kitnā kachchā chāñd",parveen-shakir
"mere muñh ko kis hairat se
dekh rahā hai bholā chāñd",parveen-shakir
"itne ghane bādal ke pīchhe
kitnā tanhā hogā chāñd",parveen-shakir
"aañsū roke nuur nahā.e
dil dariyā tan sahrā chāñd",parveen-shakir
"itne raushan chehre par bhī
sūraj kā hai saayā chāñd",parveen-shakir
"jab paanī meñ chehra dekhā
tū ne kis ko sochā chāñd",parveen-shakir
"bargad kī ik shāḳh haTā kar
jaane kis ko jhāñkā chāñd",parveen-shakir
"bādal ke resham jhūle meñ
bhor samay tak soyā chāñd",parveen-shakir
"raat ke shāne par sar rakkhe
dekh rahā hai sapnā chāñd",parveen-shakir
"sūkhe pattoñ ke jhurmuT par
shabnam thī yā nanhā chāñd",parveen-shakir
"haath hilā kar ruḳhsat hogā
us kī sūrat hijr kā chāñd",parveen-shakir
"sahrā sahrā bhaTak rahā hai
apne ishq meñ sachchā chāñd",parveen-shakir
"raat ke shāyad ek baje haiñ
sotā hogā merā chāñd",parveen-shakir
"qadmoñ meñ bhī takān thī ghar bhī qarīb thā
par kyā kareñ ki ab ke safar hī ajiib thā",parveen-shakir
"nikle agar to chāñd darīche meñ ruk bhī jaa.e
is shahr-e-be-charāġh meñ kis kā nasīb thā",parveen-shakir
"āñdhī ne un rutoñ ko bhī be-kār kar diyā
jin kā kabhī humā sā parinda nasīb thā",parveen-shakir
"kuchh apne-āp se hī use kashmakash na thī
mujh meñ bhī koī shaḳhs usī kā raqīb thā",parveen-shakir
"pūchhā kisī ne mol to hairān rah gayā
apnī nigāh meñ koī kitnā ġharīb thā",parveen-shakir
"maqtal se aane vaalī havā ko bhī kab milā
aisā koī darīcha ki jo be-salīb thā",parveen-shakir
"qaid meñ guzregī jo umr baḌe kaam kī thī
par maiñ kyā kartī ki zanjīr tire naam kī thī",parveen-shakir
"jis ke māthe pe mire baḳht kā taara chamkā
chāñd ke Dūbne kī baat usī shaam kī thī",parveen-shakir
"maiñ ne hāthoñ ko hī patvār banāyā varna
ek TuuTī huī kashtī mire kis kaam kī thī",parveen-shakir
"vo kahānī ki abhī sūiyāñ niklīñ bhī na thiiñ
fikr har shaḳhs ko shahzādī ke anjām kī thī",parveen-shakir
"ye havā kaise uḌā le ga.ī āñchal merā
yuuñ satāne kī to aadat mire ghanshyām kī thī",parveen-shakir
"bojh uThāte hue phirtī hai hamārā ab tak
ai zamīñ-māñ tirī ye umr to ārām kī thī",parveen-shakir
"rasta bhī kaThin dhuup meñ shiddat bhī bahut thī
saa.e se magar us ko mohabbat bhī bahut thī",parveen-shakir
"ḳheme na koī mere musāfir ke jalā.e
zaḳhmī thā bahut paañv masāfat bhī bahut thī",parveen-shakir
"sab dost mire muntazir-e-parda-e-shab the
din meñ to safar karne meñ diqqat bhī bahut thī",parveen-shakir
"bārish kī duāoñ meñ namī aañkh kī mil jaa.e
jazbe kī kabhī itnī rifāqat bhī bahut thī",parveen-shakir
"kuchh to tire mausam hī mujhe raas kam aa.e
aur kuchh mirī miTTī meñ baġhāvat bhī bahut thī",parveen-shakir
"phūloñ kā bikharnā to muqaddar hī thā lekin
kuchh is meñ havāoñ kī siyāsat bhī bahut thī",parveen-shakir
"vo bhī sar-e-maqtal hai ki sach jis kā thā shāhid
aur vāqif-e-ahvāl-e-adālat bhī bahut thī",parveen-shakir
"is tark-e-rifāqat pe pareshāñ to huuñ lekin
ab tak ke tire saath pe hairat bhī bahut thī",parveen-shakir
"ḳhush aa.e tujhe shahr-e-munāfiq kī amīrī
ham logoñ ko sach kahne kī aadat bhī bahut thī",parveen-shakir
"shab vahī lekin sitāra aur hai
ab safar kā isti.āra aur hai",parveen-shakir
"ek muTThī ret meñ kaise rahe
is samundar kā kināra aur hai",parveen-shakir
"mauj ke muḌne meñ kitnī der hai
naav Daalī aur dhārā aur hai",parveen-shakir
"jañg kā hathiyār tai kuchh aur thā
tiir siine meñ utārā aur hai",parveen-shakir
"matn meñ to jurm sābit hai magar
hāshiya saare kā saarā aur hai",parveen-shakir
"saath to merā zamīñ detī magar
āsmāñ kā hī ishāra aur hai",parveen-shakir
"dhuup meñ dīvār hī kaam aa.egī
tez bārish kā sahārā aur hai",parveen-shakir
"hārne meñ ik anā kī baat thī
jiit jaane meñ ḳhasārā aur hai",parveen-shakir
"sukh ke mausam uñgliyoñ par gin liye
fasl-e-ġham kā goshvāra aur hai",parveen-shakir
"der se palkeñ nahīñ jhapkīñ mirī
pesh-e-jāñ ab ke nazāra aur hai",parveen-shakir
"aur kuchh pal us kā rasta dekh luuñ
āsmāñ par ek taara aur hai",parveen-shakir
"had charāġhoñ kī yahāñ se ḳhatm hai
aaj se rasta hamārā aur hai",parveen-shakir
"shauq-e-raqs se jab tak uñgliyāñ nahīñ khultīñ
paañv se havāoñ ke beḌiyāñ nahīñ khultīñ",parveen-shakir
"peḌ ko duā de kar kaT ga.ī bahāroñ se
phuul itne baḌh aa.e khiḌkiyāñ nahīñ khultīñ",parveen-shakir
"phuul ban ke sairoñ meñ aur kaun shāmil thā
shoḳhi-e-sabā se to bāliyāñ nahīñ khultīñ",parveen-shakir
"husn ke samajhne ko umr chāhiye jānāñ
do ghaḌī kī chāhat meñ laḌkiyāñ nahīñ khultīñ",parveen-shakir
"koī mauja-e-shīrīñ chuum kar jagā.egī
sūrajoñ ke nezoñ se sīpiyāñ nahīñ khultīñ",parveen-shakir
"maañ se kyā kaheñgī dukh hijr kā ki ḳhud par bhī
itnī chhoTī umroñ kī bachchiyāñ nahīñ khultīñ",parveen-shakir
"shāḳh shāḳh sargardāñ kis kī justujū meñ haiñ
kaun se safar meñ haiñ titliyāñ nahīñ khultīñ",parveen-shakir
"aadhī raat kī chup meñ kis kī chaap ubhartī hai
chhat pe kaun aatā hai sīḌhiyāñ nahīñ khultīñ",parveen-shakir
"pāniyoñ ke chaḌhne tak haal kah sakeñ aur phir
kyā qayāmateñ guzrīñ bastiyāñ nahīñ khultīñ",parveen-shakir
"tarāsh kar mire baazū uḌaan chhoḌ gayā
havā ke paas barahna kamān chhoḌ gayā",parveen-shakir
"rafāqatoñ kā mirī us ko dhyān kitnā thā
zamīn le lī magar āsmān chhoḌ gayā",parveen-shakir
"ajiib shaḳhs thā bārish kā rañg dekh ke bhī
khule darīche pe ik pūl-dān chhoḌ gayā",parveen-shakir
"jo bādaloñ se bhī mujh ko chhupā.e rakhtā thā
baḌhī hai dhuup to be-sā.ebān chhoḌ gayā",parveen-shakir
"nikal gayā kahīñ an-dekhe pāniyoñ kī taraf
zamīñ ke naam khulā bādbān chhoḌ gayā",parveen-shakir
"uqaab ko thī ġharaz fāḳhta pakaḌne se
jo gir ga.ī to yūñhī nīm-jān chhoḌ gayā",parveen-shakir
"na jaane kaun sā aaseb dil meñ bastā hai
ki jo bhī Thahrā vo āḳhir makān chhoḌ gayā",parveen-shakir
"aqab meñ gahrā samundar hai sāmne jañgal
kis intihā pe mirā mehrbān chhoḌ gayā",parveen-shakir
"terā ghar aur merā jañgal bhīgtā hai saath saath
aisī barsāteñ ki bādal bhīgtā hai saath saath",parveen-shakir
"bachpane kā saath hai phir ek se donoñ ke dukh
raat kā aur merā āñchal bhīgtā hai saath saath",parveen-shakir
"vo ajab duniyā ki sab ḳhanjar-ba-kaf phirte haiñ aur
kāñch ke pyāloñ meñ sandal bhīgtā hai saath saath",parveen-shakir
"bārish-e-sañg-e-malāmat meñ bhī vo hamrāh hai
maiñ bhī bhīgūñ ḳhud bhī pāgal bhīgtā hai saath saath",parveen-shakir
"laḌkiyoñ ke dukh ajab hote haiñ sukh us se ajiib
hañs rahī haiñ aur kājal bhīgtā hai saath saath",parveen-shakir
"bārisheñ jaaḌe kī aur tanhā bahut merā kisān
jism aur iklautā kambal bhīgtā hai saath saath",parveen-shakir
"terī ḳhushbū kā patā kartī hai
mujh pe ehsān havā kartī hai",parveen-shakir
"chuum kar phuul ko āhista se
mo.ajaza bād-e-sabā kartī hai",parveen-shakir
"khol kar band-e-qabā gul ke havā
aaj ḳhushbū ko rihā kartī hai",parveen-shakir
"abr baraste to ināyat us kī
shāḳh to sirf duā kartī hai",parveen-shakir
"zindagī phir se fazā meñ raushan
mish.al-e-barg-e-hinā kartī hai",parveen-shakir
"ham ne dekhī hai vo ujlī saa.at
raat jab sher kahā kartī hai",parveen-shakir
"shab kī tanhā.ī meñ ab to akasr
guftugū tujh se rahā kartī hai",parveen-shakir
"dil ko us raah pe chalnā hī nahīñ
jo mujhe tujh se judā kartī hai",parveen-shakir
"zindagī merī thī lekin ab to
tere kahne meñ rahā kartī hai",parveen-shakir
"us ne dekhā hī nahīñ varna ye aañkh
dil kā ahvāl kahā kartī hai",parveen-shakir
"mus.haf-e-dil pe ajab rañgoñ meñ
ek tasvīr banā kartī hai",parveen-shakir
"be-niyāz-e-kaf-e-dariyā añgusht
ret par naam likhā kartī hai",parveen-shakir
"dekh tū aan ke chehra merā
ik nazar bhī tirī kyā kartī hai",parveen-shakir
"zindagī bhar kī ye tāḳhīr apnī
rañj milne kā sivā kartī hai",parveen-shakir
"shaam paḌte hī kisī shaḳhs kī yaad
kūcha-e-jāñ meñ sadā kartī hai",parveen-shakir
"mas.ala jab bhī charāġhoñ kā uThā
faisla sirf havā kartī hai",parveen-shakir
"mujh se bhī us kā hai vaisā hī sulūk
haal jo terā anā kartī hai",parveen-shakir
"dukh huā kartā hai kuchh aur bayāñ
baat kuchh aur huā kartī hai",parveen-shakir
"TuuTī hai merī niiñd magar tum ko is se kyā
bajte raheñ havāoñ se dar tum ko is se kyā",parveen-shakir
"tum mauj mauj misl-e-sabā ghūmte raho
kaT jaa.eñ merī soch ke par tum ko is se kyā",parveen-shakir
"auroñ kā haath thāmo unheñ rāsta dikhāo
maiñ bhuul jā.ūñ apnā hī ghar tum ko is se kyā",parveen-shakir
"abr-e-gurez-pā ko barasne se kyā ġharaz
siipī meñ ban na paa.e guhar tum ko is se kyā",parveen-shakir
"le jaa.eñ mujh ko māl-e-ġhanīmat ke saath adū
tum ne to Daal dī hai sipar tum ko is se kyā",parveen-shakir
"tum ne to thak ke dasht meñ ḳheme lagā liye
tanhā kaTe kisī kā safar tum ko is se kyā",parveen-shakir
"vaqt-e-ruḳhsat aa gayā dil phir bhī ghabrāyā nahīñ
us ko ham kyā kho.eñge jis ko kabhī paayā nahīñ",parveen-shakir
"zindagī jitnī bhī hai ab mustaqil sahrā meñ hai
aur is sahrā meñ terā duur tak saayā nahīñ",parveen-shakir
"merī qismat meñ faqat durd-e-tah-e-sāġhar hī hai
avval-e-shab jaam merī samt vo laayā nahīñ",parveen-shakir
"terī āñkhoñ kā bhī kuchh halkā gulābī rañg thā
zehn ne mere bhī ab ke dil ko samjhāyā nahīñ",parveen-shakir
"kaan bhī ḳhālī haiñ mere aur donoñ haath bhī
ab ke fasl-e-gul ne mujh ko phuul pahnāyā nahīñ",parveen-shakir
"vo ham nahīñ jinheñ sahnā ye jabr aa jaatā
tirī judā.ī meñ kis tarah sabr aa jaatā",parveen-shakir
"fasīleñ toḌ na dete jo ab ke ahl-e-qafas
tū aur tarah kā elān-e-jabr aa jaatā",parveen-shakir
"vo fāsla thā duā aur mustajābī meñ
ki dhuup māñgne jaate to abr aa jaatā",parveen-shakir
"vo mujh ko chhoḌ ke jis aadmī ke paas gayā
barābarī kā bhī hotā to sabr aa jaatā",parveen-shakir
"vazīr o shaah bhī ḳhas-ḳhānoñ se nikal aate
agar gumān meñ añgār-e-qabr aa jaatā",parveen-shakir
"vo to ḳhush-bū hai havāoñ meñ bikhar jā.egā
mas.ala phuul kā hai phuul kidhar jā.egā",parveen-shakir
"ham to samjhe the ki ik zaḳhm hai bhar jā.egā
kyā ḳhabar thī ki rag-e-jāñ meñ utar jā.egā",parveen-shakir
"vo havāoñ kī tarah ḳhāna-ba-jāñ phirtā hai
ek jhoñkā hai jo aa.egā guzar jā.egā",parveen-shakir
"vo jab aa.egā to phir us kī rifāqat ke liye
mausam-e-gul mire āñgan meñ Thahar jā.egā",parveen-shakir
"āḳhirash vo bhī kahīñ ret pe baiThī hogī
terā ye pyaar bhī dariyā hai utar jā.egā",parveen-shakir
"mujh ko tahzīb ke barzaḳh kā banāyā vāris
jurm ye bhī mire ajdād ke sar jā.egā",parveen-shakir
"ab aa.eñ yā na aa.eñ idhar pūchhte chalo
kyā chāhtī hai un kī nazar pūchhte chalo",sahir-ludhianvi
"ham se agar hai tark-e-ta.alluq to kyā huā
yaaro koī to un kī ḳhabar pūchhte chalo",sahir-ludhianvi
"jo ḳhud ko kah rahe haiñ ki manzil-shanās haiñ
un ko bhī kyā ḳhabar hai magar pūchhte chalo",sahir-ludhianvi
"kis manzil-e-murād kī jānib ravāñ haiñ ham
ai rah-ravān-e-ḳhāk-basar pūchhte chalo",sahir-ludhianvi
"ab koī gulshan na ujḌe ab vatan āzād hai
ruuh gañgā kī himāla kā badan āzād hai",sahir-ludhianvi
"khetiyāñ sonā ugā.eñ vādiyāñ motī luTā.eñ
aaj gautam kī zamīñ tulsī kā ban āzād hai",sahir-ludhianvi
"mandiroñ meñ sañkh baaje masjidoñ meñ ho azaañ
shaiḳh kā dharm aur dīn-e-barhaman āzād hai",sahir-ludhianvi
"luuT kaisī bhī ho ab is desh meñ rahne na paa.e
aaj sab ke vāste dhartī kā dhan āzād hai",sahir-ludhianvi
"ahl-e-dil aur bhī haiñ ahl-e-vafā aur bhī haiñ
ek ham hī nahīñ duniyā se ḳhafā aur bhī haiñ",sahir-ludhianvi
"ham pe hī ḳhatm nahīñ maslak-e-shorīda-sarī
chāk-e-dil aur bhī haiñ chāk-e-qabā aur bhī haiñ",sahir-ludhianvi
"kyā huā gar mire yāroñ kī zabāneñ chup haiñ
mere shāhid mire yāroñ ke sivā aur bhī haiñ",sahir-ludhianvi
"sar salāmat hai to kyā sañg-e-malāmat kī kamī
jaan baaqī hai to paikān-e-qazā aur bhī haiñ",sahir-ludhianvi
"munsif-e-shahr kī vahdat pe na harf aa jaa.e
log kahte haiñ ki arbab-e-jafā aur bhī haiñ",sahir-ludhianvi
"apnā dil pesh karūñ apnī vafā pesh karūñ
kuchh samajh meñ nahīñ aatā tujhe kyā pesh karūñ",sahir-ludhianvi
"tere milne kī ḳhushī meñ koī naġhma chheḌūñ
yā tire dard-e-judā.ī kā gilā pesh karūñ",sahir-ludhianvi
"mere ḳhvāboñ meñ bhī tū mere ḳhayāloñ meñ bhī tū
kaun sī chiiz tujhe tujh se judā pesh karūñ",sahir-ludhianvi
"jo tire dil ko lubhā.e vo adā mujh meñ nahīñ
kyuuñ na tujh ko koī terī hī adā pesh karūñ",sahir-ludhianvi
"aqā.ed vahm haiñ maz.hab ḳhayāl-e-ḳhām hai saaqī
azal se zehn-e-insāñ basta-e-auhām hai saaqī",sahir-ludhianvi
"haqīqat-āshnā.ī asl meñ gum-karda raahī hai
urūs-e-āgahī parvurda-e-ib.hām hai saaqī",sahir-ludhianvi
"mubārak ho za.īfī ko ḳhirad kī falsafa-rānī
javānī be-niyāz-e-ibrat-e-anjām hai saaqī",sahir-ludhianvi
"havas hogī asīr-e-halqa-e-nek-o-bad-e-ālam
mohabbat māvarā-e-fikr-e-nañg-o-nām hai saaqī",sahir-ludhianvi
"abhī tak rāste ke pech-o-ḳham se dil dhaḌaktā hai
mirā zauq-e-talab shāyad abhī tak ḳhaam hai saaqī",sahir-ludhianvi
"vahāñ bhejā gayā huuñ chaak karne parda-e-shab ko
jahāñ har sub.h ke dāman pe aks-e-shām hai saaqī",sahir-ludhianvi
"mire sāġhar meñ mai hai aur tire hāthoñ meñ barbat hai
vatan kī sar-zamīñ meñ bhuuk se kohrām hai saaqī",sahir-ludhianvi
"zamāna barsar-e-paikār hai pur-haul sho.aloñ se
tire lab par abhī tak naġhma-e-ḳhayyām hai saaqī",sahir-ludhianvi
"bahut ghuTan hai koī sūrat-e-bayāñ nikle
agar sadā na uThe kam se kam fuġhāñ nikle",sahir-ludhianvi
"faqīr-e-shahr ke tan par libās baaqī hai
amīr-e-shahr ke armāñ abhī kahāñ nikle",sahir-ludhianvi
"haqīqateñ haiñ salāmat to ḳhvāb bahutere
malāl kyuuñ ho ki kuchh ḳhvāb rā.egāñ nikle",sahir-ludhianvi
"udhar bhī ḳhaak uḌī hai idhar bhī ḳhaak uḌī
jahāñ jahāñ se bahāroñ ke kārvāñ nikle",sahir-ludhianvi
"sitam ke daur meñ ham ahl-e-dil hī kaam aa.e
zabāñ pe naaz thā jin ko vo be-zabāñ nikle",sahir-ludhianvi
"barbād-e-mohabbat kī duā saath liye jā
TuuTā huā iqrār-e-vafā saath liye jā",sahir-ludhianvi
"ik dil thā jo pahle hī tujhe sauñp diyā thā
ye jaan bhī ai jān-e-adā saath liye jā",sahir-ludhianvi
"taptī huī rāhoñ se tujhe aañch na pahuñche
dīvānoñ ke ashkoñ kī ghaTā saath liye jā",sahir-ludhianvi
"shāmil hai mirā ḳhūn-e-jigar terī hinā meñ
ye kam ho to ab ḳhūn-e-vafā saath liye jā",sahir-ludhianvi
"ham jurm-e-mohabbat kī sazā pā.eñge tanhā
jo tujh se huī ho vo ḳhatā saath liye jā",sahir-ludhianvi
"bhaḌkā rahe haiñ aag lab-e-naġhmagar se ham
ḳhāmosh kyā raheñge zamāne ke Dar se ham",sahir-ludhianvi
"kuchh aur baḌh ga.e jo añdhere to kyā huā
māyūs to nahīñ haiñ tulū-e-sahar se ham",sahir-ludhianvi
"le de ke apne paas faqat ik nazar to hai
kyuuñ dekheñ zindagī ko kisī kī nazar se ham",sahir-ludhianvi
"maanā ki is zamīñ ko na gulzār kar sake
kuchh ḳhaar kam to kar ga.e guzre jidhar se ham",sahir-ludhianvi
"bhūle se mohabbat kar baiThā, nādāñ thā bechārā, dil hī to hai
har dil se ḳhatā ho jaatī hai, bigḌo na ḳhudārā, dil hī to hai",sahir-ludhianvi
"is tarah nigāheñ mat phero, aisā na ho dhaḌkan ruk jaa.e
siine meñ koī patthar to nahīñ ehsās kā mārā, dil hī to hai",sahir-ludhianvi
"jazbāt bhī hindū hote haiñ chāhat bhī musalmāñ hotī hai
duniyā kā ishāra thā lekin samjhā na ishārā, dil hī to hai",sahir-ludhianvi
"bedād-garoñ kī Thokar se sab ḳhvāb suhāne chuur hue
ab dil kā sahārā ġham hī to hai ab ġham kā sahārā dil hī to hai",sahir-ludhianvi
"bujhā diye haiñ ḳhud apne hāthoñ mohabbatoñ ke diye jalā ke
mirī vafā ne ujaaḌ dī haiñ umiid kī bastiyāñ basā ke",sahir-ludhianvi
"tujhe bhulā deñge apne dil se ye faisla to kiyā hai lekin
na dil ko mālūm hai na ham ko jiyeñge kaise tujhe bhulā ke",sahir-ludhianvi
"kabhī mileñge jo rāste meñ to muñh phirā kar palaT paḌeñge
kahīñ suneñge jo naam terā to chup raheñge nazar jhukā ke",sahir-ludhianvi
"na sochne par bhī sochtī huuñ ki zindagānī meñ kyā rahegā
tirī tamannā ko dafn kar ke tire ḳhayāloñ se duur jā ke",sahir-ludhianvi
"chehre pe ḳhushī chhā jaatī hai āñkhoñ meñ surūr aa jaatā hai
jab tum mujhe apnā kahte ho apne pe ġhurūr aa jaatā hai",sahir-ludhianvi
"tum husn kī ḳhud ik duniyā ho shāyad ye tumheñ mālūm nahīñ
mahfil meñ tumhāre aane se har chiiz pe nuur aa jaatā hai",sahir-ludhianvi
"ham paas se tum ko kyā dekheñ tum jab bhī muqābil hote ho
betāb nigāhoñ ke aage parda sā zarūr aa jaatā hai",sahir-ludhianvi
"jab tum se mohabbat kī ham ne tab jā ke kahīñ ye raaz khulā
marne kā salīqa aate hī jiine kā shu.ūr aa jaatā hai",sahir-ludhianvi
"dekhā hai zindagī ko kuchh itnā qarīb se
chehre tamām lagne lage haiñ ajiib se",sahir-ludhianvi
"kahne ko dil kī baat jinheñ DhūñDte the ham
mahfil meñ aa ga.e haiñ vo apne nasīb se",sahir-ludhianvi
"nīlām ho rahā thā kisī nāznīñ kā pyaar
qīmat nahīñ chukā.ī ga.ī ik ġharīb se",sahir-ludhianvi
"terī vafā kī laash pe lā maiñ hī Daal duuñ
resham kā ye kafan jo milā hai raqīb se",sahir-ludhianvi
"dekhā hai zindagī ko kuchh itne qarīb se
chehre tamām lagne lage haiñ ajiib se",sahir-ludhianvi
"ai rūh-e-asr jaag kahāñ so rahī hai tū
āvāz de rahe haiñ payambar salīb se",sahir-ludhianvi
"is reñgtī hayāt kā kab tak uThā.eñ baar
bīmār ab ulajhne lage haiñ tabīb se",sahir-ludhianvi
"har gaam par hai majma-e-ushshāq muntazir
maqtal kī raah miltī hai kū-e-habīb se",sahir-ludhianvi
"is tarah zindagī ne diyā hai hamārā saath
jaise koī nibāh rahā ho raqīb se",sahir-ludhianvi
"dekhā to thā yūñhī kisī ġhaflat-shi.ār ne
dīvāna kar diyā dil-e-be-iḳhtiyār ne",sahir-ludhianvi
"ai aarzū ke dhundle ḳharābo javāb do
phir kis kī yaad aa.ī thī mujh ko pukārne",sahir-ludhianvi
"tujh ko ḳhabar nahīñ magar ik sāda-lauh ko
barbād kar diyā tire do din ke pyaar ne",sahir-ludhianvi
"maiñ aur tum se tark-e-mohabbat kī aarzū
dīvāna kar diyā hai ġham-e-rozgār ne",sahir-ludhianvi
"ab ai dil-e-tabāh tirā kyā ḳhayāl hai
ham to chale the kākul-e-gītī sañvārne",sahir-ludhianvi
"duur rah kar na karo baat qarīb aa jaao
yaad rah jā.egī ye raat qarīb aa jaao",sahir-ludhianvi
"ek muddat se tamannā thī tumheñ chhūne kī
aaj bas meñ nahīñ jazbāt qarīb aa jaao",sahir-ludhianvi
"sard jhoñkoñ se bhaḌakte haiñ badan meñ sho.ale
jaan le legī ye barsāt qarīb aa jaao",sahir-ludhianvi
"is qadar ham se jhijakne kī zarūrat kyā hai
zindagī bhar kā hai ab saath qarīb aa jaao",sahir-ludhianvi
"fan jo nādār tak nahīñ pahuñchā
abhī me.ayār tak nahīñ pahuñchā",sahir-ludhianvi
"us ne bar-vaqt be-ruḳhī bartī
shauq āzār tak nahīñ pahuñchā",sahir-ludhianvi
"aks-e-mai ho ki jalva-e-gul ho
rañg-e-rukHsār tak nahīñ pahuñchā",sahir-ludhianvi
"harf-e-inkār sar buland rahā
zo.af-e-iqrār tak nahīñ pahuñchā",sahir-ludhianvi
"hukm-e-sarkār kī pahuñch mat pūchh
ahl-e-sarkār tak nahīñ pahuñchā",sahir-ludhianvi
"adl-gāheñ to duur kī shai haiñ
qatl aḳhbār tak nahīñ pahuñchā",sahir-ludhianvi
"inqilābāt-e-dahr kī buniyād
haq jo haqdār tak nahīñ pahuñchā",sahir-ludhianvi
"vo masīhā-nafas nahīñ jis kā
silsila-dār tak nahīñ pahuñchā",sahir-ludhianvi
"gulshan gulshan phuul
dāman dāman dhuul",sahir-ludhianvi
"marne par ta.azīr
jiine par mahsūl",sahir-ludhianvi
"har jazba maslūb
har ḳhvāhish maqtūl",sahir-ludhianvi
"ishq pareshāñ-hāl
nāz-e-husn malūl",sahir-ludhianvi
"na.ara-e-haq ma.atūb
makr-o-riyā maqbūl",sahir-ludhianvi
"sanvrā nahīñ jahāñ
aa.e ka.ī rasūl",sahir-ludhianvi
"har-chand mirī quvvat-e-guftār hai mahbūs
ḳhāmosh magar tab-e-ḳhud-ārā nahīñ hotī",sahir-ludhianvi
"māmūra-e-ehsās meñ hai hashr sā barpā
insān kī tazlīl gavārā nahīñ hotī",sahir-ludhianvi
"nālāñ huuñ maiñ bedārī-e-ehsās ke hāthoñ
duniyā mire afkār kī duniyā nahīñ hotī",sahir-ludhianvi
"begāna-sifat jāda-e-manzil se guzar jā
har chiiz sazā-vār-e-nazāra nahīñ hotī",sahir-ludhianvi
"fitrat kī mashiyyat bhī baḌī chiiz hai lekin
fitrat kabhī be-bas kā sahārā nahīñ hotī",sahir-ludhianvi
"har qadam marhala-e-dār-o-salīb aaj bhī hai
jo kabhī thā vahī insāñ kā nasīb aaj bhī hai",sahir-ludhianvi
"jagmagāte haiñ ufuq par ye sitāre lekin
rāsta manzil-e-hastī kā muhīb aaj bhī hai",sahir-ludhianvi
"sar-e-maqtal jinheñ jaanā thā vo jā bhī pahuñche
sar-e-mimbar koī mohtāt ḳhatīb aaj bhī hai",sahir-ludhianvi
"ahl-e-dānish ne jise amr-e-musallam maanā
ahl-e-dil ke liye vo baat ajiib aaj bhī hai",sahir-ludhianvi
"ye tirī yaad hai yā merī aziyat-koshī
ek nashtar sā rag-e-jāñ ke qarīb aaj bhī hai",sahir-ludhianvi
"kaun jaane ye tirā shā.er-e-āshufta-e-mizāj
kitne maġhrūr ḳhudāoñ kā raqīb aaj bhī hai",sahir-ludhianvi
"har tarah ke jazbāt kā elaan haiñ āñkheñ
shabnam kabhī sho.ala kabhī tūfān haiñ āñkheñ",sahir-ludhianvi
"āñkhoñ se baḌī koī tarāzū nahīñ hotī
tultā hai bashar jis meñ vo mīzān haiñ āñkheñ",sahir-ludhianvi
"āñkheñ hī milātī haiñ zamāne meñ diloñ ko
anjān haiñ ham tum agar anjān haiñ āñkheñ",sahir-ludhianvi
"lab kuchh bhī kaheñ is se haqīqat nahīñ khultī
insān ke sach jhuuT kī pahchān haiñ āñkheñ",sahir-ludhianvi
"āñkheñ na jhukīñ terī kisī ġhair ke aage
duniyā meñ baḌī chiiz mirī jaan! haiñ āñkheñ",sahir-ludhianvi
"havas-nasīb nazar ko kahīñ qarār nahīñ
maiñ muntazir huuñ magar terā intizār nahīñ",sahir-ludhianvi
"hamīñ se rañg-e-gulistāñ hamīñ se rañg-e-bahār
hamīñ ko nazm-e-gulistāñ pe iḳhtiyār nahīñ",sahir-ludhianvi
"abhī na chheḌ mohabbat ke giit ai mutrib
abhī hayāt kā māhaul ḳhush-gavār nahīñ",sahir-ludhianvi
"tumhāre ahd-e-vafā ko maiñ ahd kyā samjhūñ
mujhe ḳhud apnī mohabbat pe e'tibār nahīñ",sahir-ludhianvi
"na jaane kitne gile is meñ muztarib haiñ nadīm
vo ek dil jo kisī kā gila-guzār nahīñ",sahir-ludhianvi
"gurez kā nahīñ qaa.il hayāt se lekin
jo sach kahūñ ki mujhe maut nāgavār nahīñ",sahir-ludhianvi
"ye kis maqām pe pahuñchā diyā zamāne ne
ki ab hayāt pe terā bhī iḳhtiyār nahīñ",sahir-ludhianvi
"is taraf se guzre the qāfile bahāroñ ke
aaj tak sulagte haiñ zaḳhm rahguzāroñ ke",sahir-ludhianvi
"ḳhalvatoñ ke shaidā.ī ḳhalvatoñ meñ khulte haiñ
ham se pūchh kar dekho raaz parda-dāroñ ke",sahir-ludhianvi
"gesuoñ kī chhāñv meñ dil-navāz chehre haiñ
yā hasīñ dhuñdlakoñ meñ phuul haiñ bahāroñ ke",sahir-ludhianvi
"pahle hañs ke milte haiñ phir nazar churāte haiñ
āshnā-sifat haiñ log ajnabī dayāroñ ke",sahir-ludhianvi
"tum ne sirf chāhā hai ham ne chhū ke dekhe haiñ
pairahan ghaTāoñ ke jism barq-pāroñ ke",sahir-ludhianvi
"shuġhl-e-mai-parastī go jashn-e-nā-murādī thā
yuuñ bhī kaT ga.e kuchh din tere sogvāroñ ke",sahir-ludhianvi
"itnī hasīn itnī javāñ raat kyā kareñ
jaage haiñ kuchh ajiib se jazbāt kyā kareñ",sahir-ludhianvi
"peḌoñ ke bāzuoñ meñ mahaktī hai chāñdnī
bechain ho rahe haiñ ḳhayālāt kyā kareñ",sahir-ludhianvi
"sāñsoñ meñ ghul rahī hai kisī saañs kī mahak
dāman ko chhū rahā hai koī haat kyā kareñ",sahir-ludhianvi
"shāyad tumhāre aane se ye bhed khul sake
hairān haiñ ki aaj na.ī baat kyā kareñ",sahir-ludhianvi
"jab kabhī un kī tavajjoh meñ kamī paa.ī ga.ī
az-sar-e-nau dāstān-e-shauq dohrā.ī ga.ī",sahir-ludhianvi
"bik ga.e jab tere lab phir tujh ko kyā shikva agar
zindagānī baada o sāġhar se bahlā.ī ga.ī",sahir-ludhianvi
"ai ġham-e-duniyā tujhe kyā ilm tere vāste
kin bahānoñ se tabī.at raah par laa.ī ga.ī",sahir-ludhianvi
"ham kareñ tark-e-vafā achchhā chalo yuuñ hī sahī
aur agar tark-e-vafā se bhī na rusvā.ī ga.ī",sahir-ludhianvi
"kaise kaise chashm o aariz gard-e-ġham se bujh ga.e
kaise kaise paikaroñ kī shān-e-zebā.ī ga.ī",sahir-ludhianvi
"dil kī dhaḌkan meñ tavāzun aa chalā hai ḳhair ho
merī nazreñ bujh ga.iiñ yā terī ra.anā.ī ga.ī",sahir-ludhianvi
"un kā ġham un kā tasavvur un ke shikve ab kahāñ
ab to ye bāteñ bhī ai dil ho ga.iiñ aa.ī ga.ī",sahir-ludhianvi
"jur.at-e-insāñ pe go tādīb ke pahre rahe
fitrat-e-insāñ ko kab zanjīr pahnā.ī ga.ī",sahir-ludhianvi
"arsa-e-hastī meñ ab tesha-zanoñ kā daur hai
rasm-e-chañgezī uThī tauqīr-e-dārā.ī ga.ī",sahir-ludhianvi
"jurm-e-ulfat pe hameñ log sazā dete haiñ
kaise nādān haiñ sho.aloñ ko havā dete haiñ",sahir-ludhianvi
"ham se dīvāne kahīñ tark-e-vafā karte haiñ
jaan jaa.e ki rahe baat nibhā dete haiñ",sahir-ludhianvi
"aap daulat ke tarāzū meñ diloñ ko tauleñ
ham mohabbat se mohabbat kā sila dete haiñ",sahir-ludhianvi
"taḳht kyā chiiz hai aur la.al-o-javāhar kyā haiñ
ishq vaale to ḳhudā.ī bhī luTā dete haiñ",sahir-ludhianvi
"ham ne dil de bhī diyā ahd-e-vafā le bhī liyā
aap ab shauq se de leñ jo sazā dete haiñ",sahir-ludhianvi
"kabhī ḳhud pe kabhī hālāt pe ronā aayā
baat niklī to har ik baat pe ronā aayā",sahir-ludhianvi
"ham to samjhe the ki ham bhuul ga.e haiñ un ko
kyā huā aaj ye kis baat pe ronā aayā",sahir-ludhianvi
"kis liye jiite haiñ ham kis ke liye jiite haiñ
bārhā aise savālāt pe ronā aayā",sahir-ludhianvi
"kaun rotā hai kisī aur kī ḳhātir ai dost
sab ko apnī hī kisī baat pe ronā aayā",sahir-ludhianvi
"ḳhuddāriyoñ ke ḳhuun ko arzāñ na kar sake
ham apne jauharoñ ko numāyāñ na kar sake",sahir-ludhianvi
"ho kar ḳharāb-e-mai tire ġham to bhulā diye
lekin ġham-e-hayāt kā darmāñ na kar sake",sahir-ludhianvi
"TuuTā tilism-e-ahd-e-mohabbat kuchh is tarah
phir aarzū kī sham.a firozāñ na kar sake",sahir-ludhianvi
"har shai qarīb aa ke kashish apnī kho ga.ī
vo bhī ilāj-e-shauq-e-gurezāñ na kar sake",sahir-ludhianvi
"kis darja dil-shikan the mohabbat ke hādse
ham zindagī meñ phir koī armāñ na kar sake",sahir-ludhianvi
"māyūsiyoñ ne chhīn liye dil ke valvale
vo bhī nashāt-e-rūh kā sāmāñ na kar sake",sahir-ludhianvi
"kyā jāneñ tirī ummat kis haal ko pahuñchegī
baḌhtī chalī jaatī hai ta.adād imāmoñ kī",sahir-ludhianvi
"har gosha-e-maġhrib meñ har ḳhitta-e-mashriq meñ
tashrīh digar-gūñ hai ab tere payāmoñ kī",sahir-ludhianvi
"vo log jinheñ kal tak da.avā thā rifāqat kā
tazlīl pe utre haiñ apnoñ hī ke nāmoñ kī",sahir-ludhianvi
"bigḌe hue tevar haiñ nau-umr siyāsat ke
biphrī huī sāñseñ haiñ nau-mashq nizāmoñ kī",sahir-ludhianvi
"tabqoñ se nikal kar ham firqoñ meñ na baT jaa.eñ
ban kar na bigaḌ jaa.e taqdīr ġhulāmoñ kī",sahir-ludhianvi
"lab pe pābandī to hai ehsās par pahrā to hai
phir bhī ahl-e-dil ko ahvāl-e-bashar kahnā to hai",sahir-ludhianvi
"ḳhūn-e-a.adā se na ho ḳhūn-e-shahīdāñ hī se ho
kuchh na kuchh is daur meñ rañg-e-chaman nikhrā to hai",sahir-ludhianvi
"apnī ġhairat bech Dāleñ apnā maslak chhoḌ deñ
rahnumāoñ meñ bhī kuchh logoñ kā ye manshā to hai",sahir-ludhianvi
"hai jinheñ sab se ziyāda da.ava-e-hubbul-vatan
aaj un kī vaj.h se hubb-e-vatan rusvā to hai",sahir-ludhianvi
"bujh rahe haiñ ek ik kar ke aqīdoñ ke diye
is añdhere kā bhī lekin sāmnā karnā to hai",sahir-ludhianvi
"jhuuT kyuuñ boleñ faroġh-e-maslahat ke naam par
zindagī pyārī sahī lekin hameñ marnā to hai",sahir-ludhianvi
"maiñ zinda huuñ ye mushtahar kījiye
mire qātiloñ ko ḳhabar kījiye",sahir-ludhianvi
"zamīñ saḳht hai āsmāñ duur hai
basar ho sake to basar kījiye",sahir-ludhianvi
"sitam ke bahut se haiñ radd-e-amal
zarūrī nahīñ chashm tar kījiye",sahir-ludhianvi
"vahī zulm bār-e-digar hai to phir
vahī jurm bār-e-digar kījiye",sahir-ludhianvi
"qafas toḌnā baad kī baat hai
abhī ḳhvāhish-e-bāl-o-par kījiye",sahir-ludhianvi
"maiñ zindagī kā saath nibhātā chalā gayā
har fikr ko dhueñ meñ uḌātā chalā gayā",sahir-ludhianvi
"barbādiyoñ kā sog manānā fuzūl thā
barbādiyoñ kā jashn manātā chalā gayā",sahir-ludhianvi
"jo mil gayā usī ko muqaddar samajh liyā
jo kho gayā maiñ us ko bhulātā chalā gayā",sahir-ludhianvi
"ġham aur ḳhushī meñ farq na mahsūs ho jahāñ
maiñ dil ko us maqām pe laatā chalā gayā",sahir-ludhianvi
"merī taqdīr meñ jalnā hai to jal jā.ūñgā
terā va.ada to nahīñ huuñ jo badal jā.ūñgā",sahir-ludhianvi
"soz bhar do mire sapne meñ ġham-e-ulfat kā
maiñ koī mom nahīñ huuñ jo pighal jā.ūñgā",sahir-ludhianvi
"dard kahtā hai ye ghabrā ke shab-e-furqat meñ
aah ban kar tire pahlū se nikal jā.ūñgā",sahir-ludhianvi
"mujh ko samjhāo na 'sāhir' maiñ ik din ḳhud hī
Thokareñ khā ke mohabbat meñ sambhal jā.ūñgā",sahir-ludhianvi
"miltī hai zindagī meñ mohabbat kabhī kabhī
hotī hai dilbaroñ kī ināyat kabhī kabhī",sahir-ludhianvi
"sharmā ke muñh na pher nazar ke savāl par
laatī hai aise moḌ pe qismat kabhī kabhī",sahir-ludhianvi
"khulte nahīñ haiñ roz darīche bahār ke
aatī hai jān-e-man ye qayāmat kabhī kabhī",sahir-ludhianvi
"tanhā na kaT sakeñge javānī ke rāste
pesh aa.egī kisī kī zarūrat kabhī kabhī",sahir-ludhianvi
"phir kho na jaa.eñ ham kahīñ duniyā kī bhiiḌ meñ
miltī hai paas aane kī mohlat kabhī kabhī",sahir-ludhianvi
"mohabbat tark kī maiñ ne garebāñ sī liyā maiñ ne
zamāne ab to ḳhush ho zahr ye bhī pī liyā maiñ ne",sahir-ludhianvi
"abhī zinda huuñ lekin sochtā rahtā huuñ ḳhalvat meñ
ki ab tak kis tamannā ke sahāre jī liyā maiñ ne",sahir-ludhianvi
"unheñ apnā nahīñ saktā magar itnā bhī kyā kam hai
ki kuchh muddat hasīñ ḳhvāboñ meñ kho kar jī liyā maiñ ne",sahir-ludhianvi
"bas ab to dāman-e-dil chhoḌ do bekār ummīdo
bahut dukh sah liye maiñ ne bahut din jī liyā maiñ ne",sahir-ludhianvi
"na to zamīñ ke liye hai na āsmāñ ke liye
tirā vajūd hai ab sirf dāstāñ ke liye",sahir-ludhianvi
"palaT ke sū-e-chaman dekhne se kyā hogā
vo shāḳh hī na rahī jo thī āshiyāñ ke liye",sahir-ludhianvi
"ġharaz-parast jahāñ meñ vafā talāsh na kar
ye shai banī thī kisī dūsre jahāñ ke liye",sahir-ludhianvi
"parbatoñ ke peḌoñ par shaam kā baserā hai
surma.ī ujālā hai champa.ī añdherā hai",sahir-ludhianvi
"donoñ vaqt milte haiñ do diloñ kī sūrat se
āsmāñ ne ḳhush ho kar rañg sā bikherā hai",sahir-ludhianvi
"Thahre Thahre paanī meñ giit sarsarāte haiñ
bhīge bhīge jhoñkoñ meñ ḳhushbuoñ kā Derā hai",sahir-ludhianvi
"kyuuñ na jazb ho jaa.eñ is hasīñ nazāre meñ
raushnī kā jhurmuT hai mastiyoñ kā gherā hai",sahir-ludhianvi
"poñchh kar ashk apnī āñkhoñ se muskurāo to koī baat bane
sar jhukāne se kuchh nahīñ hotā sar uThāo to koī baat bane",sahir-ludhianvi
"zindagī bhiik meñ nahīñ miltī zindagī baḌh ke chhīnī jaatī hai
apnā haq sañg-dil zamāne se chhīn paao to koī baat bane",sahir-ludhianvi
"rañg aur nasl zaat aur maz.hab jo bhī hai aadmī se kamtar hai
is haqīqat ko tum bhī merī tarah maan jaao to koī baat bane",sahir-ludhianvi
"nafratoñ ke jahān meñ ham ko pyaar kī bastiyāñ basānī haiñ
duur rahnā koī kamāl nahīñ paas aao to koī baat bane",sahir-ludhianvi
"sadiyoñ se insān ye suntā aayā hai
dukh kī dhuup ke aage sukh kā saayā hai",sahir-ludhianvi
"ham ko in sastī ḳhushiyoñ kā lobh na do
ham ne soch samajh kar ġham apnāyā hai",sahir-ludhianvi
"jhuuT to qātil Thahrā is kā kyā ronā
sach ne bhī insāñ kā ḳhuuñ bahāyā hai",sahir-ludhianvi
"paidā.ish ke din se maut kī zad meñ haiñ
is maqtal meñ kaun hameñ le aayā hai",sahir-ludhianvi
"avval avval jis dil ne barbād kiyā
āḳhir āḳhir vo dil hī kaam aayā hai",sahir-ludhianvi
"itne din ehsān kiyā dīvānoñ par
jitne din logoñ ne saath nibhāyā hai",sahir-ludhianvi
"sansār kī har shai kā itnā hī fasāna hai
ik dhund se aanā hai ik dhund meñ jaanā hai",sahir-ludhianvi
"ye raah kahāñ se hai ye raah kahāñ tak hai
ye raaz koī raahī samjhā hai na jaanā hai",sahir-ludhianvi
"ik pal kī palak par hai Thahrī huī ye duniyā
ik pal ke jhapakne tak har khel suhānā hai",sahir-ludhianvi
"kyā jaane koī kis par kis moḌ par kyā biite
is raah meñ ai raahī har moḌ bahānā hai",sahir-ludhianvi
"ham log khilaunā haiñ ik aise khilāḌī kā
jis ko abhī sadiyoñ tak ye khel rachānā hai",sahir-ludhianvi
"sansār se bhāge phirte ho bhagvān ko tum kyā pāoge
is lok ko bhī apnā na sake us lok meñ bhī pachhtāoge",sahir-ludhianvi
"ye paap hai kyā ye pun hai kyā rītoñ par dharm kī mohreñ haiñ
har yug meñ badalte dharmoñ ko kaise ādarsh banāoge",sahir-ludhianvi
"ye bhog bhī ek tapasyā hai tum tyaag ke maare kyā jaano
apmān rachaitā kā hogā rachnā ko agar Thukrāoge",sahir-ludhianvi
"ham kahte haiñ ye jag apnā hai tum kahte ho jhūTā sapnā hai
ham janm bitā kar jā.eñge tum janm gañvā kar jāoge",sahir-ludhianvi
"sazā kā haal sunā.eñ jazā kī baat kareñ
ḳhudā milā ho jinheñ vo ḳhudā kī baat kareñ",sahir-ludhianvi
"unheñ pata bhī chale aur vo ḳhafā bhī na hoñ
is ehtiyāt se kyā mudda.ā kī baat kareñ",sahir-ludhianvi
"hamāre ahd kī tahzīb meñ qabā hī nahīñ
agar qabā ho to band-e-qabā kī baat kareñ",sahir-ludhianvi
"har ek daur kā maz.hab nayā ḳhudā laayā
kareñ to ham bhī magar kis ḳhudā kī baat kareñ",sahir-ludhianvi
"vafā-shi.ār ka.ī haiñ koī hasīñ bhī to ho
chalo phir aaj usī bevafā kī baat kareñ",sahir-ludhianvi
"sharmā ke yuuñ na dekh adā ke maqām se
ab baat baḌh chukī hai hayā ke maqām se",sahir-ludhianvi
"tasvīr khīñch lī hai tire shoḳh husn kī
merī nazar ne aaj ḳhatā ke maqām se",sahir-ludhianvi
"duniyā ko bhuul kar mirī bāñhoñ meñ jhuul jā
āvāz de rahā huuñ vafā ke maqām se",sahir-ludhianvi
"dil ke muāmle meñ natīje kī fikr kyā
aage hai ishq jurm-o-sazā ke maqām se",sahir-ludhianvi
"tañg aa chuke haiñ kashmakash-e-zindagī se ham
Thukrā na deñ jahāñ ko kahīñ be-dilī se ham",sahir-ludhianvi
"māyūsī-e-ma.āl-e-mohabbat na pūchhiye
apnoñ se pesh aa.e haiñ begānagī se ham",sahir-ludhianvi
"lo aaj ham ne toḌ diyā rishta-e-umīd
lo ab kabhī gila na kareñge kisī se ham",sahir-ludhianvi
"ubhreñge ek baar abhī dil ke valvale
go dab ga.e haiñ bār-e-ġham-e-zindagī se ham",sahir-ludhianvi
"gar zindagī meñ mil ga.e phir ittifāq se
pūchheñge apnā haal tirī bebasī se ham",sahir-ludhianvi
"allāh-re fareb-e-mashiyyat ki aaj tak
duniyā ke zulm sahte rahe ḳhāmushī se ham",sahir-ludhianvi
"tarab-zāroñ pe kyā biitī sanam-ḳhānoñ pe kyā guzrī
dil-e-zinda tire marhūm armānoñ pe kyā guzrī",sahir-ludhianvi
"zamīñ ne ḳhuun uglā āsmāñ ne aag barsā.ī
jab insānoñ ke dil badle to insānoñ pe kyā guzrī",sahir-ludhianvi
"hameñ ye fikr un kī anjuman kis haal meñ hogī
unheñ ye ġham ki un se chhuT ke dīvānoñ pe kyā guzrī",sahir-ludhianvi
"mirā ilhād to ḳhair ek la.anat thā so hai ab tak
magar is ālam-e-vahshat meñ īmānoñ pe kyā guzrī",sahir-ludhianvi
"ye manzar kaun sā manzar hai pahchānā nahīñ jaatā
siyah-ḳhānoñ se kuchh pūchho shabistānoñ pe kyā guzrī",sahir-ludhianvi
"chalo vo kufr ke ghar se salāmat aa ga.e lekin
ḳhudā kī mumlikat meñ soḳhta-jānoñ pe kyā guzrī",sahir-ludhianvi
"tirī duniyā meñ jiine se to behtar hai ki mar jaa.eñ
vahī aañsū vahī aaheñ vahī ġham hai jidhar jaa.eñ",sahir-ludhianvi
"koī to aisā ghar hotā jahāñ se pyaar mil jaatā
vahī begāne chehre haiñ jahāñ jaa.eñ jidhar jaa.eñ",sahir-ludhianvi
"are o āsmāñ vaale batā is meñ burā kyā hai
ḳhushī ke chaar jhoñke gar idhar se bhī guzar jaa.eñ",sahir-ludhianvi
"toḌ leñge har ik shai se rishta toḌ dene kī naubat to aa.e
ham qayāmat ke ḳhud muntazir haiñ par kisī din qayāmat to aa.e",sahir-ludhianvi
"ham bhī suqrāt haiñ ahd-e-nau ke tishna-lab hī na mar jaa.eñ yaaro
zahr ho yā mai-e-ātishīñ ho koī jām-e-shahādat to aa.e",sahir-ludhianvi
"ek tahzīb hai dostī kī ek meyār hai dushmanī kā
dostoñ ne muravvat na sīkhī dushmanoñ ko adāvat to aa.e",sahir-ludhianvi
"rind raste meñ āñkheñ bichhā.eñ jo kahe bin sune maan jaa.eñ
nāseh-e-nek-tīnat kisī shab sū-e-kū-e-malāmat to aa.e",sahir-ludhianvi
"ilm o tahzīb tārīḳh o mantiq log socheñge in mas.aloñ par
zindagī ke mashaqqat-kade meñ koī ahd-e-farāġhat to aa.e",sahir-ludhianvi
"kaañp uTTheñ qasr-e-shāhī ke gumbad thartharā.e zamīñ mābadoñ kī
kūcha-gardoñ kī vahshat to jaage ġham-zadoñ ko baġhāvat to aa.e",sahir-ludhianvi
"tum apnā ranj-o-ġham apnī pareshānī mujhe de do
tumheñ ġham kī qasam is dil kī vīrānī mujhe de do",sahir-ludhianvi
"ye maanā maiñ kisī qābil nahīñ huuñ in nigāhoñ meñ
burā kyā hai agar ye dukh ye hairānī mujhe de do",sahir-ludhianvi
"maiñ dekhūñ to sahī duniyā tumheñ kaise satātī hai
koī din ke liye apnī nigahbānī mujhe de do",sahir-ludhianvi
"vo dil jo maiñ ne māñgā thā magar ġhairoñ ne paayā hai
baḌī shai hai agar us kī pashemānī mujhe de do",sahir-ludhianvi
"ye vādiyāñ ye fazā.eñ bulā rahī haiñ tumheñ
ḳhamoshiyoñ kī sadā.eñ bulā rahī haiñ tumheñ",sahir-ludhianvi
"taras rahe haiñ javāñ phuul hoñT chhūne ko
machal machal ke havā.eñ bulā rahī haiñ tumheñ",sahir-ludhianvi
"tumhārī zulfoñ se ḳhushbū kī bhiik lene ko
jhukī jhukī sī ghaTā.eñ bulā rahī haiñ tumheñ",sahir-ludhianvi
"hasīn champa.ī pairoñ ko jab se dekhā hai
nadī kī mast adā.eñ bulā rahī haiñ tumheñ",sahir-ludhianvi
"mirā kahā na suno un kī baat to sun lo
har ek dil kī duā.eñ bulā rahī haiñ tumheñ",sahir-ludhianvi
"ye zamīñ kis qadar sajā.ī ga.ī
zindagī kī taḌap baḌhā.ī ga.ī",sahir-ludhianvi
"ā.īne se bigaḌ ke baiTh ga.e
jin kī sūrat jinheñ dikhā.ī ga.ī",sahir-ludhianvi
"dushmanoñ hī se bhī to nibh jaa.e
dostoñ se to āshnā.ī ga.ī",sahir-ludhianvi
"nasl-dar-nasl intizār rahā
qasr TuuTe na be-navā.ī ga.ī",sahir-ludhianvi
"zindagī kā nasīb kyā kahiye
ek siitā thī jo satā.ī ga.ī",sahir-ludhianvi
"ham na autār the na paiġhambar
kyuuñ ye azmat hameñ dilā.ī ga.ī",sahir-ludhianvi
"maut paa.ī salīb par ham ne
umr ban-bās meñ bitā.ī ga.ī",sahir-ludhianvi
"ye zulf agar khul ke bikhar jaa.e to achchhā
is raat kī taqdīr sañvar jaa.e to achchhā",sahir-ludhianvi
"jis tarah se thoḌī sī tire saath kaTī hai
baaqī bhī usī tarah guzar jaa.e to achchhā",sahir-ludhianvi
"duniyā kī nigāhoñ meñ bhalā kyā hai burā kyā
ye bojh agar dil se utar jaa.e to achchhā",sahir-ludhianvi
"vaise to tumhīñ ne mujhe barbād kiyā hai
ilzām kisī aur ke sar jaa.e to achchhā",sahir-ludhianvi
"aaj distā hai haal kuchh kā kuchh
kyuuñ na guzre ḳhayāl kuchh kā kuchh",wali-mohammad-wali
"dil-e-be-dil kuuñ aaj kartī hai
shoḳh chanchal kī chaal kuchh kā kuchh",wali-mohammad-wali
"mujko lagtā hai ai parī-paikar
aaj terā jamāl kuchh kā kuchh",wali-mohammad-wali
"asar-e-bāda-e-javānī hai
kar gayā huuñ savāl kuchh kā kuchh",wali-mohammad-wali
"ai 'valī' dil kuuñ aaj kartī hai
bū-e-bāġh-e-visāl kuchh kā kuchh",wali-mohammad-wali
"aaj sarsabz koh o sahrā hai
har taraf sair hai tamāshā hai",wali-mohammad-wali
"chehra-e-yār o qāmat-e-zebā
gul-e-rañgīn o sarv-e-ra.anā hai",wali-mohammad-wali
"ma.ani-e-husn o ma.ani-e-ḳhūbī
sūrat-e-yār suuñ huvaidā hai",wali-mohammad-wali
"dam-e-jāñ-baḳhsh nau-ḳhatāñ muj kuuñ
chashma-e-ḳhizr hai masīhā hai",wali-mohammad-wali
"kamar-e-nāzuk o dahān-e-sanam
fikr bārīk hai muammā hai",wali-mohammad-wali
"mū-ba-mū us kuuñ hai pareshānī
zulf-e-mushkīñ kā jis kuuñ saudā hai",wali-mohammad-wali
"kyā haqīqat hai tujh tavāzo kī
yū talattuf hai yā mudāvā hai",wali-mohammad-wali
"sabab-e-dilrubā.i-e-āshiq
mehr hai lutf hai dilāsā hai",wali-mohammad-wali
"juuñ 'valī' raat din hai mahv-e-ḳhayāl
jis kuuñ tujh vasl kī tamannā hai",wali-mohammad-wali
"āshiq ke mukh pe nain ke paanī ko dekh tuuñ
is ārasī meñ rāz-e-nihānī kuuñ dekh tuuñ",wali-mohammad-wali
"sun be-qarār dil kī aval āh-e-shola-ḳhez
tab is haraf meñ dil ke ma.ānī kuuñ dekh tuuñ",wali-mohammad-wali
"ḳhūbī suuñ tujh huzūr o shama dam-zanī meñ hai
us be-hayā kī charb-zabānī kuuñ dekh tuuñ",wali-mohammad-wali
"dariyā pe jā ke mauj-e-ravāñ par nazar na kar
añjhuvāñ kī mere aa ke ravānī kuuñ dekh tuuñ",wali-mohammad-wali
"tujh shauq kā jo daaġh 'valī' ke jigar meñ hai
be-tāqatī meñ us kī nishānī kuuñ dekh tuuñ",wali-mohammad-wali
"agar gulshan taraf vo nau-ḳhat-e-rañgīñ-adā nikle
gul o raihāñ suuñ rañg-o-bū shitābī peshvā nikle",wali-mohammad-wali
"khile har ġhuncha-e-dil jyuuñ gul-e-shādāb shādī suuñ
agar Tuk ghar suuñ bāhar vo bahār-dil-kushā nikle",wali-mohammad-wali
"ġhanīm-e-ġham kiyā hai fauj-bandī ishq-bāzāñ par
bajā hai aaj vo raaja agar naubat bajā nikle",wali-mohammad-wali
"nisār us ke qadam uupar karūñ añjhuvāñ ke gauhar sab
agar karne kuuñ dil-jūī vo sarv-e-ḳhush-adā nikle",wali-mohammad-wali
"sanam aa.e karūñgā nāla-e-jāñ-soz kuuñ zāhir
magar us sañg-dil suuñ mehrbānī kī sadā nikle",wali-mohammad-wali
"rahe mānind-e-la.al-e-be-bahā shāhāñ ke taaj uupar
mohabbat meñ jo kui asbāb zāhir kuuñ bahā nikle",wali-mohammad-wali
"baḳhīlī dars kī hargiz na kiijo ai parī-paikar
'valī' terī galī meñ jab ki mānind-e-gadā nikle",wali-mohammad-wali
"bhaḌke hai dil kī ātish tujh neh kī havā suuñ
sho.ala namat jalā dil tujh husn-e-sho.ala-zā suuñ",wali-mohammad-wali
"gul ke charāġh gul ho yak baar jhaḌ paḌeñ sab
mujh aah kī hikāyat boleñ agar sabā suuñ",wali-mohammad-wali
"niklī hai jast kar kar har sañg-dil suuñ ātish
chaqmāq jab palak kī jhāḌā hai tuuñ adā suuñ",wali-mohammad-wali
"sajda badal rakhe sar sar-tā-qadam araq ho
tujh bā-hayā ke pag par aa kar hinā hayā suuñ",wali-mohammad-wali
"yaañ dard hai param kā behūda sar kahe mat
ye baat sun 'valī' kī jā kar kaho davā suuñ",wali-mohammad-wali
"chhupā huuñ maiñ sadā-e-bāñsulī meñ
ki tā jā.ūñ parī-rū kī galī meñ",wali-mohammad-wali
"na thī tāqat mujhe aane kī lekin
ba-zor-e-āh pahuñchā tujh galī meñ",wali-mohammad-wali
"ayaañ hai rañg kī shoḳhī suuñ ai shoḳh
badan terā qabā-e-sañdalī meñ",wali-mohammad-wali
"jo hai tere dahan meñ rañg o ḳhūbī
kahāñ ye rañg ye ḳhūbī kalī meñ",wali-mohammad-wali
"kiyā jiyūñ lafz meñ ma.anī sirījan
maqām apnā dil-o-jān-e-'valī' meñ",wali-mohammad-wali
"dekhnā har sub.h tujh ruḳhsār kā
hai mutāla matla-e-anvār kā",wali-mohammad-wali
"bulbul o parvāna karnā dil ke ta.iiñ
kaam hai tujh chehra-e-gul-nār kā",wali-mohammad-wali
"sub.h terā dars paayā thā sanam
shauq-e-dil mohtāj hai takrār kā",wali-mohammad-wali
"maah ke siine upar ai sham.a-rū
daaġh hai tujh husn kī jhalkār kā",wali-mohammad-wali
"dil kuuñ detā hai hamāre pech-o-tāb
pech tere turra-e-tarrār kā",wali-mohammad-wali
"jo sunyā tere dahan suuñ yak bachan
bhed paayā nusḳha-e-asrār kā",wali-mohammad-wali
"chāhtā hai is jahāñ meñ gar bahisht
jā tamāshā dekh us ruḳhsār kā",wali-mohammad-wali
"aarsī ke haath suuñ Dartā hai ḳhat
chor kuuñ hai ḳhauf chaukīdār kā",wali-mohammad-wali
"sar-kashī ātish-mizājī hai sabab
nāsehoñ ko garmi-e-bāzār kā",wali-mohammad-wali
"ai 'valī' kyuuñ sun sake nāseh kī baat
jo divānā hai parī-ruḳhsār kā",wali-mohammad-wali
"dil huā hai mirā ḳharāb-e-suḳhan
dekh kar husn-e-behijāb-e-suḳhan",wali-mohammad-wali
"bazm-e-ma.anī meñ sarḳhushī hai use
jis kuuñ hai nashsha-e-sharāb-e-suḳhan",wali-mohammad-wali
"rāh-e-mazmūn-e-tāza band nahīñ
tā-qayāmat khulā hai bāb-e-suḳhan",wali-mohammad-wali
"jalva-pairā ho shāhid-e-ma.anī
jab zabāñ suuñ uThe naqāb-e-suḳhan",wali-mohammad-wali
"gauhar us kī nazar meñ jā na kare
jin ne dekhā hai āb-o-tāb-e-suḳhan",wali-mohammad-wali
"harjā-goyāñ kī baat kyūñki sune
jo sunā naġhma-e-rabāb-e-suḳhan",wali-mohammad-wali
"hai tirī baat ai nazākat-e-fahm
lauh-e-dībācha-e-kitāb-e-suḳhan",wali-mohammad-wali
"hai suḳhan jag manīñ adīm-ul-misāl
juz suḳhan niiñ dujā javāb-e-suḳhan",wali-mohammad-wali
"ai 'valī' dard-e-sar kabhū na rahe
jab mile sandal-o-gulāb-e-suḳhan",wali-mohammad-wali
"dil kuuñ tujh baaj be-qarārī hai
chashm kā kaam ashk-bārī hai",wali-mohammad-wali
"shab-e-furqat meñ monis o hamdam
be-qarāroñ kuuñ āh-o-zārī hai",wali-mohammad-wali
"ai azīzāñ mujhe nahīñ bardāsht
sañg-dil kā firāq bhārī hai",wali-mohammad-wali
"faiz suuñ tujh firāq ke sājan
chashm-e-giryāñ kā kaam jaarī hai",wali-mohammad-wali
"fauqiyat le gayā huuñ bulbul suuñ
garche mansab meñ do-hazārī hai",wali-mohammad-wali
"ishq-bāzoñ ke haq meñ qātil kī
har nigah ḳhanjar o kaTārī hai",wali-mohammad-wali
"ātish-e-hijr-e-lāla-rū suuñ 'valī'
daaġh siine meñ yādgārī hai",wali-mohammad-wali
"dil talabgār-e-nāz-e-mah-vash hai
lutf us kā agarche dilkash hai",wali-mohammad-wali
"mujh suuñ kyuuñ kar milegā hairāñ huuñ
shoḳh hai bevafā hai sarkash hai",wali-mohammad-wali
"kyā tirī zulf kyā tire abrū
har taraf suuñ mujhe kashākash hai",wali-mohammad-wali
"tujh bin ai dāġh-baḳhsh-e-sīna o dil
chaman-e-lāla dasht-e-ātash hai",wali-mohammad-wali
"ai 'valī' tajrabe suuñ paayā huuñ
shola-e-āh-e-shauq be-ġhash hai",wali-mohammad-wali
"fidā-e-dilbar-e-rañgīñ-adā huuñ
shahīd-e-shāhid-e-gul-gūñ-qabā huuñ",wali-mohammad-wali
"har ik mah-rū ke milne kā nahīñ zauq
suḳhan ke āshnā kā āshnā huuñ",wali-mohammad-wali
"kiyā huuñ tark nargis kā tamāshā
talab-gār-e-nigāh-e-bā-hayā huuñ",wali-mohammad-wali
"na kar shamshād kī tārīf mujh paas
ki maiñ us sarv-qad kā mubtalā huuñ",wali-mohammad-wali
"kiyā maiñ arz us ḳhurshīd-rū suuñ
tū shāh-e-husn maiñ terā gadā huuñ",wali-mohammad-wali
"sadā rakhtā huuñ shauq us ke suḳhan kā
hamesha tishna-e-āb-e-baqā huuñ",wali-mohammad-wali
"qadam par us ke rakhtā huuñ sadā sar
'valī' ham-mashrab-e-rañg-e-hinā huuñ",wali-mohammad-wali
"huā zāhir ḳhat-e-rū-e-nigār āhista-āhista
ki jyuuñ gulshan meñ aatī hai bahār āhista-āhista",wali-mohammad-wali
"kiyā huuñ rafta rafta raam us kī chashm-e-vehsī kuuñ
ki jyuuñ aahū kuuñ karte haiñ shikār āhista-āhista",wali-mohammad-wali
"jo apne tan kuuñ misl-e-jūebār avval kiyā paanī
huā us sarv-qad suuñ ham-kanār āhista-āhista",wali-mohammad-wali
"barañg-e-qatra-e-sīmāb mere dil kī jumbish suuñ
huā hai dil sanam kā be-qarār āhista-āhista",wali-mohammad-wali
"use kahnā bajā hai ishq ke gulzār kā bulbul
jo gul-rūyāñ meñ paayā e'tibār āhista-āhista",wali-mohammad-wali
"mirā dil ashk ho pahuñchā hai kūche meñ sirījan ke
gayā ka.abe meñ ye kashtī-savār āhista-āhista",wali-mohammad-wali
"'valī' mat hāsidāñ kī baat suuñ dil kuuñ mukaddar kar
ki āḳhir dil suuñ jāvegā ġhubār āhista-āhista",wali-mohammad-wali
"hue haiñ raam pītam ke nayan āhista-āhista
ki jyuuñ phāñde meñ aate haiñ hiran āhista-āhista",wali-mohammad-wali
"mirā dil misl parvāne ke thā mushtāq jalne kā
lagī us sham.a suuñ āḳhir lagan āhista-āhista",wali-mohammad-wali
"girebāñ sabr kā mat chaak kar ai ḳhātir-e-miskīñ
sunegā baat vo shīrīñ-bachan āhista-āhista",wali-mohammad-wali
"gul o bulbul kā gulshan meñ ḳhalal hove to barjā hai
chaman meñ jab chale vo gul-badan āhista-āhista",wali-mohammad-wali
"'valī' siine meñ mere panja-e-ishq-e-sitamgar ne
kiyā hai chaak dil kā pairahan āhista-āhista",wali-mohammad-wali
"ishq betāb-e-jāñ-gudāzī hai
husn mushtāq-e-dil-navāzī hai",wali-mohammad-wali
"ashk ḳhūnīñ suuñ jo kiyā hai vazū
maz.hab-e-ishq meñ namāzī hai",wali-mohammad-wali
"jo huā rāz-e-ishq suuñ āgāh
vo zamāne kā faḳhr-e-rāzī hai",wali-mohammad-wali
"pāk-bāzāñ suuñ yuuñ huā mafhūm
ishq mazmūn-e-pāk-bāzī hai",wali-mohammad-wali
"jā ke pahuñchī hai hadd-e-zulmat kuuñ
bas-ki tujh zulf meñ darāzī hai",wali-mohammad-wali
"tajrabe suuñ huā mujhe zāhir
naaz mafhūm be-niyāzī hai",wali-mohammad-wali
"ai 'valī' aish-e-zāhirī kā sabab
jalva-e-shāhid-e-majāzī hai",wali-mohammad-wali
"ishq meñ sabr-o-razā darkār hai
fikr-e-asbāb-e-vafā darkār hai",wali-mohammad-wali
"chaak karne jāma-e-sabr-o-qarār
dilbar-e-rañgīñ qabā darkār hai",wali-mohammad-wali
"har sanam tasḳhīr-e-dil kyūñkar sake
dilrubā.ī kuuñ adā darkār hai",wali-mohammad-wali
"zulf kuuñ vā kar ki shāh-e-ishq kuuñ
sāya-e-bāl-e-humā darkār hai",wali-mohammad-wali
"rakh qadam mujh dīda-e-ḳhūñ-bār par
gar tujhe rañg-e-hinā darkār hai",wali-mohammad-wali
"dekh us kī chashm-e-shahlā kuuñ agar
nargis-e-bāġh-e-hayā darkār hai",wali-mohammad-wali
"azm us ke vasl kā hai ai 'valī'
lekin imdād-e-ḳhudā darkār hai",wali-mohammad-wali
"jab sanam kuuñ ḳhayāl-e-bāġh huā
tālib-e-nashsha-e-farāġh huā",wali-mohammad-wali
"fauj-e-ushshāq dekh har jānib
nāznīñ sāhib-e-dimāġh huā",wali-mohammad-wali
"rashk suuñ tujh labāñ kī surḳhī par
jigar-e-lāla dāġh-dāġh huā",wali-mohammad-wali
"dil-e-ushshāq kyuuñ na ho raushan
jab ḳhayāl-e-sanam charāġh huā",wali-mohammad-wali
"ai 'valī' gul-badan kuuñ baaġh meñ dekh
dil-e-sad-chāk bāġh-bāġh huā",wali-mohammad-wali
"jab tujh araq ke vasf meñ jaarī qalam huā
aalam meñ us kā naañv javāhar-raqam huā",wali-mohammad-wali
"nuqte pe tere ḳhaal ke bāñdhā hai jin ne dil
vo dā.ere meñ ishq ke sābit-qadam huā",wali-mohammad-wali
"tujh fitrat-e-buland kī ḳhūbī kuuñ likh qalam
mash.hūr jag ke biich atārad-e-raqam huā",wali-mohammad-wali
"tāqat nahīñ ki hashr meñ hove vo dād-ḳhvāh
jis be-gunah pe terī nigah suuñ sitam huā",wali-mohammad-wali
"be-minnat-e-sharāb huuñ sarshār-e-imbisāt
tujh nain kā ḳhayāl mujhe jām-e-jam huā",wali-mohammad-wali
"jin ne bayāñ likhā hai mire rañg-e-zard kā
us kuuñ ḳhitāb ġhaib suuñ zarrīñ-raqam huā",wali-mohammad-wali
"shohrat huī hai jab se tire sher kī 'valī'
mushtāq tujh suḳhan kā arab tā ajam huā",wali-mohammad-wali
"jis dilrubā suuñ dil kuuñ mire ittihād hai
dīdār us kā merī añkhāñ kī murād hai",wali-mohammad-wali
"rakhtā hai bar meñ dilbar-e-rañgīñ ḳhayāl kuuñ
mānind ārasī ke jo saaf e'tiqād hai",wali-mohammad-wali
"shāyad ki dām-e-ishq meñ taaza huā hai band
va.ade pe gul-ruḳhāñ ke jise e'timād hai",wali-mohammad-wali
"baaqī rahegā jaur-o-sitam roz-e-hashr lag
tujh zulf kī jafā meñ nipaT imtidād hai",wali-mohammad-wali
"maqsūd-e-dil hai us kā ḳhayāl ai 'valī' mujhe
jyuuñ mujh zabāñ pe nām-e-mohamād murād hai",wali-mohammad-wali
"jise ishq kā tiir kaarī lage
use zindagī kyuuñ na bhārī lage",wali-mohammad-wali
"na chhoḌe mohabbat dam-e-marg tak
jise yār-e-jānī suuñ yaarī lage",wali-mohammad-wali
"na hove use jag meñ hargiz qarār
jise ishq kī be-qarārī lage",wali-mohammad-wali
"har ik vaqt mujh āshiq-e-pāk kuuñ
pyāre tirī baat pyārī lage",wali-mohammad-wali
"'valī' kuuñ kahe tū agar yak bachan
raqībāñ ke dil meñ kaTārī lage",wali-mohammad-wali
"kamar us dilrubā kī dilrubā hai
nigah us ḳhush-adā kī ḳhush-adā hai",wali-mohammad-wali
"sajan ke husn kuuñ Tuk fikr suuñ dekh
ki ye ā.īna-e-ma.anī-numā hai",wali-mohammad-wali
"ye ḳhat hai jauhar-e-ā.īna-rāz
ise mushk-e-ḳhutan kahnā bajā hai",wali-mohammad-wali
"huā ma.alūm tujh zulfāñ suuñ ai shoḳh
ki shāh-e-husn par zill-e-humā hai",wali-mohammad-wali
"na hove kohkan kyuuñ aa ke āshiq
jo vo shīrīñ-adā gulgūñ-qabā hai",wali-mohammad-wali
"na pūchho āh-o-zārī kī haqīqat
azīzāñ āshiqī kā muqtazā hai",wali-mohammad-wali
"'valī' kuuñ mat malāmat kar ai vaa.iz
malāmat āshiqoñ par kab ravā hai",wali-mohammad-wali
"ḳhūb-rū ḳhuub kaam karte haiñ
yak nigah meñ ġhulām karte haiñ",wali-mohammad-wali
"dekh ḳhūbāñ kuuñ vaqt milne ke
kis adā suuñ salām karte haiñ",wali-mohammad-wali
"kyā vafādār haiñ ki milne meñ
dil suuñ sab rām-rām karte haiñ",wali-mohammad-wali
"kam-nigāhī soñ dekhte haiñ vale
kaam apnā tamām karte haiñ",wali-mohammad-wali
"kholte haiñ jab apnī zulfāñ kuuñ
sub.h-e-āshiq kuuñ shaam karte haiñ",wali-mohammad-wali
"sāhib-e-lafz us kuuñ kah sakiye
jis suuñ ḳhūbāñ kalām karte haiñ",wali-mohammad-wali
"dil lajāte haiñ ai 'valī' merā
sarv-qad jab ḳhirām karte haiñ",wali-mohammad-wali
"kiyā mujh ishq ne zālim kuuñ aab āhista āhista
ki ātish gul kuuñ kartī hai gulāb āhista āhista",wali-mohammad-wali
"vafādārī ne dilbar kī bujhāyā ātish-e-ġham kuuñ
ki garmī dafa.a kartā hai gulāb āhista āhista",wali-mohammad-wali
"ajab kuchh lutf rakhtā hai shab-e-ḳhalvat meñ gul-rū suuñ
ḳhitāb āhista āhista javāb āhista āhista",wali-mohammad-wali
"mire dil kuuñ kiyā be-ḳhud tirī añkhiyāñ ne āḳhir kuuñ
ki jyuuñ behosh kartī hai sharāb āhista āhista",wali-mohammad-wali
"huā tujh ishq suuñ ai ātishīñ-rū dil mirā paanī
ki jyuuñ galtā hai ātish suuñ gulāb āhista āhista",wali-mohammad-wali
"adā o naaz suuñ aatā hai vo raushan-jabīñ ghar suuñ
ki jyuuñ mashriq suuñ nikle āftāb āhista āhista",wali-mohammad-wali
"'valī' mujh dil meñ aatā hai ḳhayāl-e-yār-e-be-parvā
ki jyuuñ añkhiyāñ manīñ aatā hai ḳhvāb āhista āhista",wali-mohammad-wali
"kūcha-e-yār ain kaasī hai
jogī-e-dil vahāñ kā baasī hai",wali-mohammad-wali
"pī ke bairāg kī udāsī suuñ
dil pe mere sadā udāsī hai",wali-mohammad-wali
"ai sanam tujh jabīñ upar ye ḳhaal
hindavī har-dvār baasī hai",wali-mohammad-wali
"zulf terī hai mauj jamunā kī
til nazik us ke jiyūñ sanāsī hai",wali-mohammad-wali
"ghar tirā hai ye rashk-e-deval-e-chīñ
us meñ muddat suuñ dil upāsī hai",wali-mohammad-wali
"ye siyah-zulf tujh zanaḳhdāñ par
nāganī jyuuñ kūñve pe pyāsī hai",wali-mohammad-wali
"tās-e-ḳhurshīd ġharq hai jab suuñ
bar meñ tere libās-e-tāsī hai",wali-mohammad-wali
"jis kī guftār meñ nahīñ hai mazā
suḳhan us kā ta.aam baasī hai",wali-mohammad-wali
"ai 'valī' jo libās tan pe rakhā
āshiqāñ ke nazik libāsī hai",wali-mohammad-wali
"maiñ āshiqī meñ tab suuñ afsāna ho rahā huuñ
terī nigah kā jab suuñ dīvāna ho rahā huuñ",wali-mohammad-wali
"ai āshnā karam suuñ yak baar aa daras de
tujh baaj sab jahāñ suuñ begāna ho rahā huuñ",wali-mohammad-wali
"bātāñ lagan kī mat pūchh ai sham-e-bazm-e-ḳhūbī
muddat se tujh jhalak kā parvāna ho rahā huuñ",wali-mohammad-wali
"shāyad vo ganj-e-ḳhūbī aave kisī taraf suuñ
is vāste sarāpā vīrāna ho rahā huuñ",wali-mohammad-wali
"saudā-e-zulf-e-ḳhūbāñ rakhtā huuñ dil meñ daa.im
zanjīr-e-āshiqī kā dīvāna ho rahā huuñ",wali-mohammad-wali
"barjā hai gar sunūñ na.iiñ nāseh tirī nasīhat
maiñ jām-e-ishq pī kar mastāna ho rahā huuñ",wali-mohammad-wali
"kis suuñ 'valī' apas kā ahvāl jā kahūñ maiñ
sar-tā-qadam maiñ ġham suuñ ġham-ḳhāna ho rahā huuñ",wali-mohammad-wali
"maiñ tujhe aayā huuñ īmāñ buujh kar
bā.is-e-jam.iyyat-e-jāñ buujh kar",wali-mohammad-wali
"bulbul-e-shīrāz kuuñ kartā huuñ yaad
husn kuuñ tere gulistāñ buujh kar",wali-mohammad-wali
"dil chalā hai ishq kā ho jauharī
lab tire la.al-e-badaḳhshāñ buujh kar",wali-mohammad-wali
"har na kartī hai nazāre kī mashaq
ḳhat kuuñ tere ḳhatt-e-raihāñ buujh kar",wali-mohammad-wali
"ai sajan aayā huuñ ho be-iḳhtiyār
tujh kuuñ apnā rāhat-e-jāñ buujh kar",wali-mohammad-wali
"zulf terī kyuuñ na khaa.e pech-o-tāb
haal mujh dil kā pareshāñ buujh kar",wali-mohammad-wali
"rahm kar us par ki aayā hai 'valī'
dard-e-dil kā tujh kuuñ darmāñ buujh kar",wali-mohammad-wali
"mat ġhusse ke sho.ale suuñ jalte kuuñ jalātī jā
Tuk mehr ke paanī suuñ tū aag bujhātī jā",wali-mohammad-wali
"tujh chaal kī qīmat suuñ dil niiñ hai mirā vāqif
ai maan bharī chanchal Tuk bhaav batātī jā",wali-mohammad-wali
"is raat añdhārī meñ mat bhuul paḌūñ tujh suuñ
Tuk paañv ke jhāñjhar kī jhankār sunātī jā",wali-mohammad-wali
"mujh dil ke kabūtar kuuñ bāñdhā hai tirī laT ne
ye kaam dharam kā hai Tuk us ko chhuḌātī jā",wali-mohammad-wali
"tujh mukh kī parastish meñ ga.ī umr mirī saarī
ai but kī pujan-hārī Tuk us ko pujātī jā",wali-mohammad-wali
"tujh ishq meñ jal jal kar sab tan kuuñ kiyā kājal
ye raushnī afzā hai añkhiyā ko lagātī jā",wali-mohammad-wali
"tujh neh meñ dil jal jal jogī kī liyā sūrat
yak baar use mohan chhātī suuñ lagātī jā",wali-mohammad-wali
"tujh ghar kī taraf sundar aatā hai 'valī' daa.em
mushtāq daras kā hai Tuk dars dikhātī jā",wali-mohammad-wali
"muflisī sab bahār khotī hai
mard kā e'tibār khotī hai",wali-mohammad-wali
"kyūñke hāsil ho muj ko jam.iyyat
zulf terī qarār khotī hai",wali-mohammad-wali
"har sahar shoḳh kī nigah kī sharāb
mujh añkhāñ kā ḳhumār khotī hai",wali-mohammad-wali
"kyūñke milnā sanam kā tark karūñ
dilbarī iḳhtiyār khotī hai",wali-mohammad-wali
"ai 'valī' aab us parī-rū kī
mujh sine kā ġhubār khotī hai",wali-mohammad-wali
"mushtāq haiñ ushshāq tirī bāñkī adā ke
zaḳhmī haiñ mohibbāñ tirī shamshīr-e-jafā ke",wali-mohammad-wali
"har pech meñ chīre ke tire lipTe haiñ āshiq
aalam ke dilāñ band haiñ tujh band-e-qabā ke",wali-mohammad-wali
"larzāñ hai tire dast age panja-e-ḳhurshīd
tujh husn age maat malā.ek haiñ samā ke",wali-mohammad-wali
"tujh zulf ke halqe meñ hai dil be-sar o be-pā
Tuk mehr karo haal upar be-sar-o-pā ke",wali-mohammad-wali
"tanhā na 'valī' jag munīñ likhtā hai tire vasf
daftar likhe aalam ne tirī mad.h-o-sanā ke",wali-mohammad-wali
"ruuh baḳhshī hai kaam tujh lab kā
dam-e-īsā hai naam tujh lab kā",wali-mohammad-wali
"husn ke ḳhizr ne kiyā labrez
āb-e-haivāñ suuñ jaam tujh lab kā",wali-mohammad-wali
"mantiq-o-hikmat-o-ma.ānī par
mushtamil hai kalām tujh lab kā",wali-mohammad-wali
"jannat-e-husn meñ kiyā haq ne
hauz-e-kausar maqām tujh lab kā",wali-mohammad-wali
"rag-e-yāqūt ke qalam suuñ likheñ
ḳhat paristāñ payām tujh lab kā",wali-mohammad-wali
"sabza-o-barg-o-lāla rakhte haiñ
shauq dil meñ davām tujh lab kā",wali-mohammad-wali
"ġharq-e-shakkar hue haiñ kām-o-zabāñ
jab liyā huuñ maiñ naam tujh lab kā",wali-mohammad-wali
"misl-e-yāqūt ḳhat meñ hai shāgird
sāġhar-e-mai mudām tujh lab kā",wali-mohammad-wali
"hai 'valī' kī zabāñ ko lazzat-baḳhsh
zikr har sub.h-o-shām tujh lab kā",wali-mohammad-wali
"sajan Tuk naaz suuñ mujh paas aa āhista āhista
chhupī bāteñ apas dil kī sunā āhista āhista",wali-mohammad-wali
"ġharaz goyāñ kī bātāñ kuuñ na lā ḳhātir manīñ hargiz
sajan is baat kuuñ ḳhātir meñ lā āhista āhista",wali-mohammad-wali
"har ik kī baat sunñe par tavajjoh mat kar ai zālim
raqībāñ us siiñ hoveñge judā āhista āhista",wali-mohammad-wali
"mabādā mohtasib badmast sun kar taan meñ aave
tambūra aah kā ai dil bajā āhista āhista",wali-mohammad-wali
"'valī' hargiz apas ke dil kuuñ siine meñ na rakh ġham-gīñ
ki bar lāvegā matlab kuuñ ḳhudā āhista āhista",wali-mohammad-wali
"shaġhl behtar hai ishq-bāzī kā
kyā haqīqī o kyā majāzī kā",wali-mohammad-wali
"har zabāñ par hai misl-e-shāna mudām
zikr tujh zulf kī darāzī kā",wali-mohammad-wali
"aaj terī bhavāñ ne masjid meñ
hosh khoyā hai har namāzī kā",wali-mohammad-wali
"gar na.iiñ rāz-e-ishq suuñ āgāh
faḳhr bejā hai faḳhr-e-rāzī kā",wali-mohammad-wali
"ai 'valī' sarv-qad ko dekhūñgā
vaqt aayā hai sarfarāzī kā",wali-mohammad-wali
"sharāb-e-shauq señ sarshār haiñ ham
kabhū be-ḳhud kabhū hushiyār haiñ ham",wali-mohammad-wali
"do-rañgī suuñ tirī ai sarv-e-ra.anā
kabhū raazī kabhū bezār haiñ ham",wali-mohammad-wali
"tire tasḳhīr karne meñ sirījan
kabhī nādāñ kabhī ayyār haiñ ham",wali-mohammad-wali
"sanam tere nayan kī aarzū meñ
kabhū sālim kabhī bīmār haiñ ham",wali-mohammad-wali
"'valī' vasl-o-judā.ī suuñ sajan kī
kabhū sahrā kabhū gulzār haiñ ham",wali-mohammad-wali
"sohbat-e-ġhair muuñ jaayā na karo
dard-mandāñ kuuñ kuḌhāyā na karo",wali-mohammad-wali
"haq-parastī kā agar daavā hai
be-gunāhāñ kuuñ satāyā na karo",wali-mohammad-wali
"apnī ḳhūbī ke agar tālib ho
apne tālib kuuñ jalāyā na karo",wali-mohammad-wali
"hai agar ḳhātir-e-ushshāq aziiz
ġhair kuuñ dars dikhāyā na karo",wali-mohammad-wali
"mujh ko turshī kā hai parhez sanam
chīn-e-abrū kuuñ dikhāyā na karo",wali-mohammad-wali
"dil kuuñ hotī hai sajan betābī
zulf kuuñ haath lagāyā na karo",wali-mohammad-wali
"nigah-e-talḳh suuñ apnī zālim
zahr kā jaam pilāyā na karo",wali-mohammad-wali
"ham kuuñ bardāsht nahīñ ġhusse kī
be-sabab ġhusse meñ aayā na karo",wali-mohammad-wali
"pāk-bāzāñ meñ hai mash.hūr 'valī'
us suuñ chehre kuuñ chhupāyā na karo",wali-mohammad-wali
"taḳht jis be-ḳhānamāñ kā dast-e-vīrānī huā
sar upar us ke bagūlā tāj-e-sultānī huā",wali-mohammad-wali
"kyuuñ na saafī us kuuñ hāsil ho jo misl-e-ārsī
apne jauhar kī hayā suuñ sar-ba-sar paanī huā",wali-mohammad-wali
"zindagī hai jis kuuñ daa.im ālam-e-bāqī munīñ
jalva-gar kab us añge yū ālam-e-fānī huā",wali-mohammad-wali
"bekasī ke haal meñ yak aan maiñ tanhā nahīñ
ġham tirā siine meñ mere hamdam-e-jānī huā",wali-mohammad-wali
"ai 'valī' ġhairat suuñ sūraj kyuuñ jale na.iiñ rāt-din
jag munīñ vo maah rashk-e-māh-e-kan.ānī huā",wali-mohammad-wali
"tirā lab dekh haivāñ yaad aave
tirā mukh dekh kan.āñ yaad aave",wali-mohammad-wali
"tire do nain jab dekhūñ nazar bhar
mujhe tab nargisistāñ yaad aave",wali-mohammad-wali
"tirī zulfāñ kī tūlānī kuuñ dekhe
mujhe lail-e-zamistāñ yaad aave",wali-mohammad-wali
"tire ḳhat kā zamurrad-rañg dekhe
bahār-e-sumbulistāñ yaad aave",wali-mohammad-wali
"tire mukh ke chaman ke dekhne suuñ
mujhe firdaus-e-rizvāñ yaad aave",wali-mohammad-wali
"tirī zulfāñ meñ yū mukh jo ki dekhe
use sham-e-shabistāñ yaad aave",wali-mohammad-wali
"jo kui dekhe mirī añkhiyāñ ko rote
use abr-e-bahārāñ yaad aave",wali-mohammad-wali
"jo mere haal kī gardish kuuñ dekhe
use girdāb-e-gardāñ yaad aave",wali-mohammad-wali
"'valī' merā junūñ jo kui ki dekhe
use koh o bayābāñ yaad aave",wali-mohammad-wali
"tirā majnūñ huuñ sahrā kī qasam hai
talab meñ huuñ tamannā kī qasam hai",wali-mohammad-wali
"sarāpā naaz hai tū ai parī-rū
mujhe tere sarāpā kī qasam hai",wali-mohammad-wali
"diyā haq husn-e-bālā-dast tujkūñ
mujhe tujh sarv-e-bālā kī qasam hai",wali-mohammad-wali
"kiyā tujh zulf ne jag kuuñ divānā
tirī zulfāñ ke saudā kī qasam hai",wali-mohammad-wali
"do-rañgī tark kar har ik se mat mil
tujhe tujh qadd-e-rānā kī qasam hai",wali-mohammad-wali
"kiyā tujh ishq ne aalam kuuñ majnūñ
mujhe tujh rashk-e-lailā kī qasam hai",wali-mohammad-wali
"'valī' mushtāq hai terī nigah kā
mujhe tujh chashm-e-shahlā kī qasam hai",wali-mohammad-wali
"tujh lab kī sifat la.al-e-badaḳhshāñ suuñ kahūñgā
jaadū haiñ tire nain ġhazālāñ suuñ kahūñgā",wali-mohammad-wali
"dī bādshahī haq ne tujhe husn-nagar kī
yū kishvar-e-īrāñ meñ sulaimāñ suuñ kahūñgā",wali-mohammad-wali
"tārīf tire qad kī alif-vār sirījan
jā sarv-e-gulistāñ kuuñ ḳhush-alhāñ suuñ kahūñgā",wali-mohammad-wali
"mujh par na karo zulm tum ai laili-e-ḳhūbāñ
majnūñ huuñ tire ġham kuuñ bayābāñ suuñ kahūñgā",wali-mohammad-wali
"dekhā huuñ tujhe ḳhvāb meñ ai māya-e-ḳhūbī
is ḳhvāb ko jā yūsuf-e-kan.āñ suuñ kahūñgā",wali-mohammad-wali
"jaltā huuñ shab-o-roz tire ġham meñ ai sājan
ye soz tirā mash.al-e-sozāñ suuñ kahūñgā",wali-mohammad-wali
"yak nuqta tire safha-e-ruḳh par na.iiñ bejā
is mukh ko tire safha-e-qur.āñ suuñ kahūñgā",wali-mohammad-wali
"qurbān parī mukh pe huī chob sī jal kar
ye baat ajā.ib mah-e-tābāñ suuñ kahūñgā",wali-mohammad-wali
"be-sabr na ho ai 'valī' is dard suuñ hargiz
jaltā huuñ tire dard meñ darmāñ suuñ kahūñgā",wali-mohammad-wali
"vo nāznīñ adā meñ ejaaz hai sarāpā
ḳhūbī meñ gul-ruḳhāñ suuñ mumtāz hai sarāpā",wali-mohammad-wali
"ai shoḳh tujh nayan meñ dekhā nigāh kar kar
āshiq ke mārne kā andāz hai sarāpā",wali-mohammad-wali
"jag ke adā-shanāsāñ hai jin kī fikr aalī
tujh qad kuuñ dekh bole yū naaz hai sarāpā",wali-mohammad-wali
"kyuuñ ho sakeñ jagat ke dilbar tire barābar
tū husn haur adā meñ ejaaz hai sarāpā",wali-mohammad-wali
"gaahe ai īsvī-dam yak baat lutf suuñ kar
jāñ-baḳhsh mujh ko terā āvāz hai sarāpā",wali-mohammad-wali
"mujh par 'valī' hamesha dildār mehrbāñ hai
har-chand hasb-e-zāhir tannāz hai sarāpā",wali-mohammad-wali
"vo sanam jab suuñ basā dīda-e-hairān meñ aa
ātish-e-ishq paḌī aql ke sāmān meñ aa",wali-mohammad-wali
"naaz detā nahīñ gar ruḳhsat-e-gul-gasht-e-chaman
ai chaman-zār-e-hayā dil ke gulistān meñ aa",wali-mohammad-wali
"aish hai aish ki us mah kā ḳhayāl-e-raushan
sham.a raushan kiyā mujh dil ke shabistāñ meñ aa",wali-mohammad-wali
"yaad aatā hai mujhe vo do gul-e-bāġh-e-vafā
ashk karte haiñ makāñ gosha-e-dāmān meñ aa",wali-mohammad-wali
"mauj-e-betābī-e-dil ashk meñ huī jalva-numā
jab basī zulf-e-sanam tab-e-pareshān meñ aa",wali-mohammad-wali
"nāla-o-āh kī tafsīl na pūchho mujh suuñ
daftar-e-dard basā ishq ke dīvān meñ aa",wali-mohammad-wali
"panja-e-ishq ne betāb kiyā jab suuñ mujhe
chāk-e-dil tab suuñ basā chāk-e-garebān meñ aa",wali-mohammad-wali
"dekh ai ahl-e-nazar sabza-e-ḳhat meñ lab-e-lāl
rañg-e-yāqūt chhupā hai ḳhat-e-raihān meñ aa",wali-mohammad-wali
"husn thā parda-e-tajrīd meñ sab suuñ āzād
tālib-e-ishq huā sūrat-e-insān meñ aa",wali-mohammad-wali
"shaiḳh yahāñ baat tirī pesh na jaave hargiz
aql kuuñ chhoḌ ke mat majlis-e-rindān meñ aa",wali-mohammad-wali
"dard-mandāñ ko ba-juz dard nahīñ said murād
ai shah-e-malk-e-junūñ ġham ke bayābān meñ aa",wali-mohammad-wali
"hākim-e-vaqt hai tujh ghar meñ raqīb-e-bad-ḳhū
dev muḳhtār huā mulk-e-sulaimān meñ aa",wali-mohammad-wali
"chashma-e-āb-e-baqā jag meñ kiyā hai hāsil
yūsuf-e-husn tire chāh-e-zanaḳhdān meñ aa",wali-mohammad-wali
"jag ke ḳhūbāñ kā namak ho ke namak-parvarda
chhup rahā aa ke tire lab ke namak-dān meñ aa",wali-mohammad-wali
"bas ki mujh haal suuñ ham-sar hai pareshānī meñ
dard kahtī hai mirā zulf tire kaan meñ aa",wali-mohammad-wali
"ġham suuñ tere hai tarahhum kā mahal hāl-e-'valī'
zulm ko chhoḌ sajan sheva-e-ehsān meñ aa",wali-mohammad-wali
"yaad karnā har ghaḌī us yaar kā
hai vazīfa mujh dil-e-bīmār kā",wali-mohammad-wali
"ārzū-e-chashma-e-kausar na.iiñ
tishna-lab huuñ sharbat-e-dīdār kā",wali-mohammad-wali
"āqibat kyā hovegā ma.alūm na.iiñ
dil huā hai mubtilā dildār kā",wali-mohammad-wali
"kyā kahe tārīf dil hai be-nazīr
harf harf us maḳhzan-e-asrār kā",wali-mohammad-wali
"gar huā hai tālib-e-āzādgī
band mat ho sub.ha o zunnār kā",wali-mohammad-wali
"masnad-e-gul manzil-e-shabnam huī
dekh rutba dīda-e-bedār kā",wali-mohammad-wali
"ai 'valī' honā sirījan par nisār
mudda.ā hai chashm-e-gauhar-bār kā",wali-mohammad-wali
"aate aate mirā naam sā rah gayā
us ke hoñToñ pe kuchh kāñptā rah gayā",waseem-barelvi
"raat mujrim thī dāman bachā le ga.ī
din gavāhoñ kī saf meñ khaḌā rah gayā",waseem-barelvi
"vo mire sāmne hī gayā aur maiñ
rāste kī tarah dekhtā rah gayā",waseem-barelvi
"jhuuT vaale kahīñ se kahīñ baḌh ga.e
aur maiñ thā ki sach boltā rah gayā",waseem-barelvi
"āñdhiyoñ ke irāde to achchhe na the
ye diyā kaise jaltā huā rah gayā",waseem-barelvi
"us ko kāñdhoñ pe le jā rahe haiñ 'vasīm'
aur vo jiine kā haq māñgtā rah gayā",waseem-barelvi
"añdherā zehn kā samt-e-safar jab khone lagtā hai
kisī kā dhyān aatā hai ujālā hone lagtā hai",waseem-barelvi
"vo jitnī duur ho utnā hī merā hone lagtā hai
magar jab paas aatā hai to mujh se khone lagtā hai",waseem-barelvi
"kisī ne rakh diye mamtā-bhare do haath kyā sar par
mire andar koī bachcha bilak kar rone lagtā hai",waseem-barelvi
"mohabbat chaar din kī aur udāsī zindagī bhar kī
yahī sab dekhtā hai aur 'kabīrā' rone lagtā hai",waseem-barelvi
"samajhte hī nahīñ nādān kai din kī hai milkiyyat
parā.e khetoñ pe apnoñ meñ jhagḌā hone lagtā hai",waseem-barelvi
"ye dil bach kar zamāne bhar se chalnā chāhe hai lekin
jab apnī raah chaltā hai akelā hone lagtā hai",waseem-barelvi
"apne andāz kā akelā thā
is liye maiñ baḌā akelā thā",waseem-barelvi
"pyaar to janm kā akelā thā
kyā mirā tajraba akelā thā",waseem-barelvi
"saath terā na kuchh badal paayā
merā hī rāsta akelā thā",waseem-barelvi
"baḳhshish-e-be-hisāb ke aage
merā dast-e-duā akelā thā",waseem-barelvi
"terī samjhaute-bāz duniyā meñ
kaun mere sivā akelā thā",waseem-barelvi
"jo bhī miltā gale lagā letā
kis qadar aa.inā akelā thā",waseem-barelvi
"apne chehre se jo zāhir hai chhupā.eñ kaise
terī marzī ke mutābiq nazar aa.eñ kaise",waseem-barelvi
"ghar sajāne kā tasavvur to bahut ba.ad kā hai
pahle ye tai ho ki is ghar ko bachā.eñ kaise",waseem-barelvi
"laakh talvāreñ baḌhī aatī hoñ gardan kī taraf
sar jhukānā nahīñ aatā to jhukā.eñ kaise",waseem-barelvi
"qahqaha aañkh kā bartāo badal detā hai
hañsne vaale tujhe aañsū nazar aa.eñ kaise",waseem-barelvi
"phuul se rañg judā honā koī khel nahīñ
apnī miTTī ko kahīñ chhoḌ ke jaa.eñ kaise",waseem-barelvi
"koī apnī hī nazar se to hameñ dekhegā
ek qatre ko samundar nazar aa.eñ kaise",waseem-barelvi
"jis ne dānista kiyā ho nazar-andāz 'vasīm'
us ko kuchh yaad dilā.eñ to dilā.eñ kaise",waseem-barelvi
"apne har har lafz kā ḳhud ā.īna ho jā.ūñgā
us ko chhoTā kah ke maiñ kaise baḌā ho jā.ūñgā",waseem-barelvi
"tum girāne meñ lage the tum ne sochā hī nahīñ
maiñ girā to mas.ala ban kar khaḌā ho jā.ūñgā",waseem-barelvi
"mujh ko chalne do akelā hai abhī merā safar
rāsta rokā gayā to qāfila ho jā.ūñgā",waseem-barelvi
"saarī duniyā kī nazar meñ hai mirā ahd-e-vafā
ik tire kahne se kyā maiñ bevafā ho jā.ūñgā",waseem-barelvi
"apne saa.e ko itnā samjhāne de
mujh tak mere hisse kī dhuup aane de",waseem-barelvi
"ek nazar meñ ka.ī zamāne dekhe to
būḌhī āñkhoñ kī tasvīr banāne de",waseem-barelvi
"baabā duniyā jiit ke maiñ dikhlā dūñgā
apnī nazar se duur to mujh ko jaane de",waseem-barelvi
"maiñ bhī to is baaġh kā ek parinda huuñ
merī hī āvāz meñ mujh ko gaane de",waseem-barelvi
"phir to ye ūñchā hī hotā jā.egā
bachpan ke hāthoñ meñ chāñd aa jaane de",waseem-barelvi
"fasleñ pak jaa.eñ to khet se bichhḌeñgī
rotī aañkh ko pyaar kahāñ samjhāne de",waseem-barelvi
"bhalā ġhamoñ se kahāñ haar jaane vaale the
ham āñsuoñ kī tarah muskurāne vaale the",waseem-barelvi
"hamīñ ne kar diyā elān-e-gumrahī varna
hamāre pīchhe bahut log aane vaale the",waseem-barelvi
"unheñ to ḳhaak meñ milnā hī thā ki mere the
ye ashk kaun se ūñche gharāne vaale the",waseem-barelvi
"unheñ qarīb na hone diyā kabhī maiñ ne
jo dostī meñ hadeñ bhuul jaane vaale the",waseem-barelvi
"maiñ jin ko jaan ke pahchān bhī nahīñ saktā
kuchh aise log mirā ghar jalāne vaale the",waseem-barelvi
"hamārā alamiya ye thā ki ham-safar bhī hameñ
vahī mile jo bahut yaad aane vaale the",waseem-barelvi
"'vasīm' kaisī ta.alluq kī raah thī jis meñ
vahī mile jo bahut dil dukhāne vaale the",waseem-barelvi
"biite hue din ḳhud ko jab dohrāte haiñ
ek se jaane ham kitne ho jaate haiñ",waseem-barelvi
"ham bhī dil kī baat kahāñ kah paate haiñ
aap bhī kuchh kahte kahte rah jaate haiñ",waseem-barelvi
"ḳhushbū apne raste ḳhud tai kartī hai
phuul to Daalī ke ho kar rah jaate haiñ",waseem-barelvi
"roz nayā ik qissa kahne vaale log
kahte kahte ḳhud qissa ho jaate haiñ",waseem-barelvi
"kaun bachā.egā phir toḌne vāloñ se
phuul agar shāḳhoñ se dhokā khāte haiñ",waseem-barelvi
"chāñd kā ḳhvāb ujāloñ kī nazar lagtā hai
tū jidhar ho ke guzar jaa.e ḳhabar lagtā hai",waseem-barelvi
"us kī yādoñ ne ugā rakkhe haiñ sūraj itne
shaam kā vaqt bhī aa.e to sahar lagtā hai",waseem-barelvi
"ek manzar pe Thaharne nahīñ detī fitrat
umr bhar aañkh kī qismat meñ safar lagtā hai",waseem-barelvi
"maiñ nazar bhar ke tire jism ko jab dekhtā huuñ
pahlī bārish meñ nahāyā sā shajar lagtā hai",waseem-barelvi
"be-sahārā thā bahut pyaar koī pūchhtā kyā
tū ne kāñdhe pe jagah dī hai to sar lagtā hai",waseem-barelvi
"terī qurbat ke ye lamhe use raas aa.eñ kyā
sub.h hone kā jise shaam se Dar lagtā hai",waseem-barelvi
"chalo ham hī pahal kar deñ ki ham se bad-gumāñ kyuuñ ho
koī rishta zarā sī zid kī ḳhātir rā.egāñ kyuuñ ho",waseem-barelvi
"maiñ zinda huuñ to is zinda-zamīrī kī badaulat hī
jo bole tere lahje meñ bhalā merī zabāñ kyuuñ ho",waseem-barelvi
"savāl āḳhir ye ik din dekhnā ham hī uThā.eñge
na samjhe jo zamīñ ke ġham vo apnā āsmāñ kyuuñ ho",waseem-barelvi
"hamārī guftugū kī aur bhī samteñ bahut sī haiñ
kisī kā dil dukhāne hī ko phir apnī zabāñ kyuuñ ho",waseem-barelvi
"bikhar kar rah gayā hamsā.egī kā ḳhvāb hī varna
diye is ghar meñ raushan hoñ to us ghar meñ dhuāñ kyuuñ ho",waseem-barelvi
"mohabbat āsmāñ ko jab zamīñ karne kī zid Thahrī
to phir buzdil usūloñ kī sharāfat darmiyāñ kyuuñ ho",waseem-barelvi
"ummīdeñ saarī duniyā se 'vasīm' aur ḳhud meñ aise ġham
kisī pe kuchh na zāhir ho to koī mehrbāñ kyuuñ ho",waseem-barelvi
"duā karo ki koī pyaas nazr-e-jām na ho
vo zindagī hī nahīñ hai jo nā-tamām na ho",waseem-barelvi
"jo mujh meñ tujh meñ chalā aa rahā hai sadiyoñ se
kahīñ hayāt usī fāsle kā naam na ho",waseem-barelvi
"koī charāġh na aañsū na ārzū-e-sahar
ḳhudā kare ki kisī ghar meñ aisī shaam na ho",waseem-barelvi
"ajiib shart lagā.ī hai ehtiyātoñ ne
ki terā zikr karūñ aur terā naam na ho",waseem-barelvi
"sabā-mizāj kī tezī bhī ek ne.amat hai
agar charāġh bujhānā hī ek kaam na ho",waseem-barelvi
"'vasīm' kitnī hī sub.heñ lahū lahū guzrīñ
ik aisī sub.h bhī aa.e ki jis kī shaam na ho",waseem-barelvi
"dukh apnā agar ham ko batānā nahīñ aatā
tum ko bhī to andāza lagānā nahīñ aatā",waseem-barelvi
"pahuñchā hai buzurgoñ ke bayānoñ se jo ham tak
kyā baat huī kyuuñ vo zamāna nahīñ aatā",waseem-barelvi
"maiñ bhī use khone kā hunar siikh na paayā
us ko bhī mujhe chhoḌ ke jaanā nahīñ aatā",waseem-barelvi
"is chhoTe zamāne ke baḌe kaise banoge
logoñ ko jab aapas meñ laḌānā nahīñ aatā",waseem-barelvi
"DhūñDhe hai to palkoñ pe chamakne ke bahāne
aañsū ko mirī aañkh meñ aanā nahīñ aatā",waseem-barelvi
"tārīḳh kī āñkhoñ meñ dhuāñ ho ga.e ḳhud hī
tum ko to koī ghar bhī jalānā nahīñ aatā",waseem-barelvi
"duur se hī bas dariyā dariyā lagtā hai
Duub ke dekho kitnā pyāsā lagtā hai",waseem-barelvi
"tanhā ho to ghabrāyā sā lagtā hai
bhiiḌ meñ us ko dekh ke achchhā lagtā hai",waseem-barelvi
"aaj ye hai kal aur yahāñ hogā koī
socho to sab khel-tamāshā lagtā hai",waseem-barelvi
"maiñ hī na mānūñ mere bikharne meñ varna
duniyā bhar ko haath tumhārā lagtā hai",waseem-barelvi
"zehn se kāġhaz par tasvīr utarte hī
ek musavvir kitnā akelā lagtā hai",waseem-barelvi
"pyaar ke is nashsha ko koī kyā samjhe
Thokar meñ jab saarā zamāna lagtā hai",waseem-barelvi
"bhiiḌ meñ rah kar apnā bhī kab rah paatā
chāñd akelā hai to sab kā lagtā hai",waseem-barelvi
"shāḳh pe baiThī bholī-bhālī ik chiḌiyā
kyā jaane us par bhī nishāna lagtā hai",waseem-barelvi
"hādsoñ kī zad pe haiñ to muskurānā chhoḌ deñ
zalzaloñ ke ḳhauf se kyā ghar banānā chhoḌ deñ",waseem-barelvi
"tum ne mere ghar na aane kī qasam khaa.ī to hai
āñsuoñ se bhī kaho āñkhoñ meñ aanā chhoḌ deñ",waseem-barelvi
"pyaar ke dushman kabhī to pyaar se kah ke to dekh
ek terā dar hī kyā ham to zamāna chhoḌ deñ",waseem-barelvi
"ghoñsle vīrān haiñ ab vo parinde hī kahāñ
ik basere ke liye jo āb-o-dāna chhoḌ deñ",waseem-barelvi
"ham apne aap ko ik mas.ala banā na sake
isī liye to kisī kī nazar meñ aa na sake",waseem-barelvi
"ham āñsuoñ kī tarah vāste nibhā na sake
rahe jin āñkhoñ meñ un meñ hī ghar banā na sake",waseem-barelvi
"phir āñdhiyoñ ne sikhāyā vahāñ safar kā hunar
jahāñ charāġh hameñ rāsta dikhā na sake",waseem-barelvi
"jo pesh pesh the bastī bachāne vāloñ meñ
lagī jab aag to apnā bhī ghar bachā na sake",waseem-barelvi
"mire ḳhudā kisī aisī jagah use rakhnā
jahāñ koī mire baare meñ kuchh batā na sake",waseem-barelvi
"tamām umr kī koshish kā bas yahī hāsil
kisī ko apne mutābiq koī banā na sake",waseem-barelvi
"tasalliyoñ pe bahut din jiyā nahīñ jaatā
kuchh aisā ho ke tirā e.atibār aa na sake",waseem-barelvi
"hamārā azm-e-safar kab kidhar kā ho jaa.e
ye vo nahīñ jo kisī rahguzar kā ho jaa.e",waseem-barelvi
"usī ko jiine kā haq hai jo is zamāne meñ
idhar kā lagtā rahe aur udhar kā ho jaa.e",waseem-barelvi
"khulī havāoñ meñ uḌnā to us kī fitrat hai
parinda kyuuñ kisī shāḳh-e-shajar kā ho jaa.e",waseem-barelvi
"maiñ laakh chāhūñ magar ho to ye nahīñ saktā
ki terā chehrā mirī hī nazar kā ho jaa.e",waseem-barelvi
"mirā na hone se kyā farq us ko paḌnā hai
pata chale jo kisī kam-nazar kā ho jaa.e",waseem-barelvi
"'vasīm' sub.h kī tanhā.i-e-safar socho
mushā.era to chalo raat bhar kā ho jaa.e",waseem-barelvi
"haveliyoñ meñ mirī tarbiyat nahīñ hotī
to aaj sar pe Tapakne ko chhat nahīñ hotī",waseem-barelvi
"hamāre ghar kā pata pūchhne se kyā hāsil
udāsiyoñ kī koī shahriyat nahīñ hotī",waseem-barelvi
"charāġh ghar kā ho mahfil kā ho ki mandir kā
havā ke paas koī maslahat nahīñ hotī",waseem-barelvi
"hameñ jo ḳhud meñ simaTne kā fan nahīñ aatā
to aaj aisī tirī saltanat nahīñ hotī",waseem-barelvi
"'vasīm' shahr meñ sachchā.iyoñ ke lab hote
to aaj ḳhabroñ meñ sab ḳhairiyat nahīñ hotī",waseem-barelvi
"jahāñ dariyā kahīñ apne kināre chhoḌ detā hai
koī uThtā hai aur tūfān kā ruḳh moḌ detā hai",waseem-barelvi
"mujhe be-dast-o-pā kar ke bhī ḳhauf us kā nahīñ jaatā
kahīñ bhī hādisa guzre vo mujh se joḌ detā hai",waseem-barelvi
"bichhaḌ ke tujh se kuchh jaanā agar to is qadar jaanā
vo miTTī huuñ jise dariyā kināre chhoḌ detā hai",waseem-barelvi
"mohabbat meñ zarā sī bevafā.ī to zarūrī hai
vahī achchhā bhī lagtā hai jo va.ade toḌ detā hai",waseem-barelvi
"kahāñ qatre kī ġham-ḳhvārī kare hai
samundar hai adākārī kare hai",waseem-barelvi
"koī maane na maane us kī marzī
magar vo hukm to jaarī kare hai",waseem-barelvi
"nahīñ lamha bhī jis kī dastaras meñ
vahī sadiyoñ kī tayyārī kare hai",waseem-barelvi
"baḌe ādarsh haiñ bātoñ meñ lekin
vo saare kaam bāzārī kare hai",waseem-barelvi
"hamārī baat bhī aa.e to jāneñ
vo bāteñ to bahut saarī kare hai",waseem-barelvi
"yahī aḳhbār kī surḳhī banegā
zarā sā kaam chiñgārī kare hai",waseem-barelvi
"bulāvā aa.egā chal deñge ham bhī
safar kī kaun tayyārī kare hai",waseem-barelvi
"kahāñ savāb kahāñ kyā azaab hotā hai
mohabbatoñ meñ kab itnā hisāb hotā hai",waseem-barelvi
"bichhaḌ ke mujh se tum apnī kashish na kho denā
udaas rahne se chehrā ḳharāb hotā hai",waseem-barelvi
"use patā hī nahīñ hai ki pyaar kī baazī
jo haar jaa.e vahī kāmyāb hotā hai",waseem-barelvi
"jab us ke paas gañvāne ko kuchh nahīñ hotā
to koī aaj kā izzat-ma.āb hotā hai",waseem-barelvi
"jise maiñ likhtā huuñ aise ki ḳhud hī paḌh paañv
kitāb-e-zīst meñ aisā bhī baab hotā hai",waseem-barelvi
"bahut bharosa na kar lenā apnī āñkhoñ par
dikhā.ī detā hai jo kuchh vo ḳhvāb hotā hai",waseem-barelvi
"khul ke milne kā salīqa aap ko aatā nahīñ
aur mere paas koī chor darvāza nahīñ",waseem-barelvi
"vo samajhtā thā use pā kar hī maiñ rah jā.ūñgā
us ko merī pyaas kī shiddat kā andāza nahīñ",waseem-barelvi
"jā dikhā duniyā ko mujh ko kyā dikhātā hai ġhurūr
tū samundar hai to hai maiñ to magar pyāsā nahīñ",waseem-barelvi
"koī bhī dastak kare aahaT ho yā āvāz de
mere hāthoñ meñ mirā ghar to hai darvāza nahīñ",waseem-barelvi
"apnoñ ko apnā kahā chāhe kisī darje ke hoñ
aur jab aisā kiyā maiñ ne to sharmāyā nahīñ",waseem-barelvi
"us kī mahfil meñ unhīñ kī raushnī jin ke charāġh
maiñ bhī kuchh hotā to merā bhī diyā hotā nahīñ",waseem-barelvi
"tujh se kyā bichhḌā mirī saarī haqīqat khul ga.ī
ab koī mausam mile to mujh se sharmātā nahīñ",waseem-barelvi
"kitnā dushvār thā duniyā ye hunar aanā bhī
tujh se hī fāsla rakhnā tujhe apnānā bhī",waseem-barelvi
"kaisī ādāb-e-numā.ish ne lagā.īñ sharteñ
phuul honā hī nahīñ phuul nazar aanā bhī",waseem-barelvi
"dil kī bigḌī huī aadat se ye ummīd na thī
bhuul jā.egā ye ik din tirā yaad aanā bhī",waseem-barelvi
"jaane kab shahr ke rishtoñ kā badal jaa.e mizāj
itnā āsāñ to nahīñ lauT ke ghar aanā bhī",waseem-barelvi
"aise rishte kā bharam rakhnā koī khel nahīñ
terā honā bhī nahīñ aur tirā kahlānā bhī",waseem-barelvi
"ḳhud ko pahchān ke dekhe to zarā ye dariyā
bhuul jā.egā samundar kī taraf jaanā bhī",waseem-barelvi
"jānñe vāloñ kī is bhiiḌ se kyā hogā 'vasīm'
is meñ ye dekhiye koī mujhe pahchānā bhī",waseem-barelvi
"kuchh itnā ḳhauf kā maarā huā bhī pyaar na ho
vo e'tibār dilā.e aur e'tibār na ho",waseem-barelvi
"havā ḳhilāf ho maujoñ pe iḳhtiyār na ho
ye kaisī zid hai ki dariyā kisī se paar na ho",waseem-barelvi
"maiñ gaañv lauT rahā huuñ bahut dinoñ ke baad
ḳhudā kare ki use merā intizār na ho",waseem-barelvi
"zarā sī baat pe ghuT ghuT ke sub.h kar denā
mirī tarah bhī koī merā ġham-gusār na ho",waseem-barelvi
"dukhī samāj meñ aañsū bhare zamāne meñ
use ye kaun batā.e ki ashk-bār na ho",waseem-barelvi
"gunāhgāroñ pe uñglī uThā.e dete ho
'vasīm' aaj kahīñ tum bhī sañgsār na ho",waseem-barelvi
"kyā batā.ūñ kaisā ḳhud ko dar-ba-dar maiñ ne kiyā
umr-bhar kis kis ke hisse kā safar maiñ ne kiyā",waseem-barelvi
"tū to nafrat bhī na kar pā.egā is shiddat ke saath
jis balā kā pyaar tujh se be-ḳhabar maiñ ne kiyā",waseem-barelvi
"kaise bachchoñ ko batā.ūñ rāstoñ ke pech-o-ḳham
zindagī-bhar to kitāboñ kā safar maiñ ne kiyā",waseem-barelvi
"kis ko fursat thī ki batlātā tujhe itnī sī baat
ḳhud se kyā bartāv tujh se chhūT kar maiñ ne kiyā",waseem-barelvi
"chand jazbātī se rishtoñ ke bachāne ko 'vasīm'
kaisā kaisā jabr apne aap par maiñ ne kiyā",waseem-barelvi
"kyā dukh hai samundar ko batā bhī nahīñ saktā
aañsū kī tarah aañkh tak aa bhī nahīñ saktā",waseem-barelvi
"tū chhoḌ rahā hai to ḳhatā is meñ tirī kyā
har shaḳhs mirā saath nibhā bhī nahīñ saktā",waseem-barelvi
"pyāse rahe jaate haiñ zamāne ke savālāt
kis ke liye zinda huuñ batā bhī nahīñ saktā",waseem-barelvi
"ghar DhūñD rahe haiñ mirā rātoñ ke pujārī
maiñ huuñ ki charāġhoñ ko bujhā bhī nahīñ saktā",waseem-barelvi
"vaise to ik aañsū hī bahā kar mujhe le jaa.e
aise koī tūfān hilā bhī nahīñ saktā",waseem-barelvi
"lahū na ho to qalam tarjumāñ nahīñ hotā
hamāre daur meñ aañsū zabāñ nahīñ hotā",waseem-barelvi
"jahāñ rahegā vahīñ raushnī luTā.egā
kisī charāġh kā apnā makāñ nahīñ hotā",waseem-barelvi
"ye kis maqām pe laa.ī hai merī tanhā.ī
ki mujh se aaj koī bad-gumāñ nahīñ hotā",waseem-barelvi
"bas ik nigāh mirī raah dekhtī hotī
ye saarā shahr mirā mezbāñ nahīñ hotā",waseem-barelvi
"tirā ḳhayāl na hotā to kaun samjhātā
zamīñ na ho to koī āsmāñ nahīñ hotā",waseem-barelvi
"maiñ us ko bhuul gayā huuñ ye kaun mānegā
kisī charāġh ke bas meñ dhuāñ nahīñ hotā",waseem-barelvi
"'vasīm' sadiyoñ kī āñkhoñ se dekhiye mujh ko
vo lafz huuñ jo kabhī dāstāñ nahīñ hotā",waseem-barelvi
"maiñ āsmāñ pe bahut der rah nahīñ saktā
magar ye baat zamīñ se to kah nahīñ saktā",waseem-barelvi
"kisī ke chehre ko kab tak nigāh meñ rakkhūñ
safar meñ ek hī manzar to rah nahīñ saktā",waseem-barelvi
"ye āzmāne kī fursat tujhe kabhī mil jaa.e
maiñ āñkhoñ āñkhoñ meñ kyā baat kah nahīñ saktā",waseem-barelvi
"sahārā lenā hī paḌtā hai mujh ko dariyā kā
maiñ ek qatra huuñ tanhā to bah nahīñ saktā",waseem-barelvi
"lagā ke dekh le jo bhī hisāb aatā ho
mujhe ghaTā ke vo gintī meñ rah nahīñ saktā",waseem-barelvi
"ye chand lamhoñ kī be-iḳhtiyāriyāñ haiñ 'vasīm'
gunah se rishta bahut der rah nahīñ saktā",waseem-barelvi
"maiñ apne ḳhvāb se bichhḌā nazar nahīñ aatā
to is sadī meñ akelā nazar nahīñ aatā",waseem-barelvi
"ajab dabāo hai un bāharī havāoñ kā
gharoñ kā bojh bhī uThtā nazar nahīñ aatā",waseem-barelvi
"maiñ terī raah se ha.Tne ko haT gayā lekin
mujhe to koī bhī rasta nazar nahīñ aatā",waseem-barelvi
"maiñ ik sadā pe hamesha ko ghar to chhoḌ aayā
magar pukārne vaalā nazar nahīñ aatā",waseem-barelvi
"dhuāñ bharā hai yahāñ to sabhī kī āñkhoñ meñ
kisī ko ghar mirā jaltā nazar nahīñ aatā",waseem-barelvi
"ġhazal-sarā.ī kā da.avā to sab kare haiñ 'vasīm'
magar vo 'mīr' sā lahja nazar nahīñ aatā",waseem-barelvi
"maiñ is umiid pe Duubā ki tū bachā legā
ab is ke ba.ad mirā imtihān kyā legā",waseem-barelvi
"ye ek mela hai va.ada kisī se kyā legā
Dhalegā din to har ik apnā rāsta legā",waseem-barelvi
"maiñ bujh gayā to hamesha ko bujh hī jā.ūñgā
koī charāġh nahīñ huuñ ki phir jalā legā",waseem-barelvi
"kaleja chāhiye dushman se dushmanī ke liye
jo be-amal hai vo badla kisī se kyā legā",waseem-barelvi
"maiñ us kā ho nahīñ saktā batā na denā use
lakīreñ haath kī apnī vo sab jalā legā",waseem-barelvi
"hazār toḌ ke aa jā.ūñ us se rishta 'vasīm'
maiñ jāntā huuñ vo jab chāhegā bulā legā",waseem-barelvi
"maiñ ye nahīñ kahtā ki mirā sar na milegā
lekin mirī āñkhoñ meñ tujhe Dar na milegā",waseem-barelvi
"sar par to biThāne ko hai tayyār zamāna
lekin tire rahne ko yahāñ ghar na milegā",waseem-barelvi
"jaatī hai chalī jaa.e ye mai-ḳhāne kī raunaq
kam-zarfoñ ke hāthoñ meñ to sāġhar na milegā",waseem-barelvi
"duniyā kī talab hai to qanā.at hī na karnā
qatre hī se ḳhush ho to samundar na milegā",waseem-barelvi
"mere ġham ko jo apnā batāte rahe
vaqt paḌne pe hāthoñ se jaate rahe",waseem-barelvi
"bārisheñ aa.iiñ aur faisla kar ga.iiñ
log TuuTī chhateñ āzmāte rahe",waseem-barelvi
"āñkheñ manzar huiiñ kaan naġhma hue
ghar ke andāz hī ghar se jaate rahe",waseem-barelvi
"shaam aa.ī to bichhḌe hue ham-safar
āñsuoñ se in āñkhoñ meñ aate rahe",waseem-barelvi
"nanhe bachchoñ ne chhū bhī liyā chāñd ko
būḌhe baabā kahānī sunāte rahe",waseem-barelvi
"duur tak haath meñ koī patthar na thā
phir bhī ham jaane kyuuñ sar bachāte rahe",waseem-barelvi
"shā.irī zahr thī kyā kareñ ai 'vasīm'
log piite rahe ham pilāte rahe",waseem-barelvi
"mirī vafāoñ kā nashsha utārne vaalā
kahāñ gayā mujhe hañs hañs ke hārne vaalā",waseem-barelvi
"hamārī jaan ga.ī jaa.e dekhnā ye hai
kahīñ nazar meñ na aa jaa.e mārne vaalā",waseem-barelvi
"bas ek pyaar kī baazī hai be-ġharaz baazī
na koī jītne vaalā na koī hārne vaalā",waseem-barelvi
"bhare makāñ kā bhī apnā nasha hai kyā jaane
sharāb-ḳhāne meñ rāteñ guzārne vaalā",waseem-barelvi
"maiñ us kā din bhī zamāne meñ baañT kar rakh duuñ
vo merī rātoñ ko chhup kar guzārne vaalā",waseem-barelvi
"'vasīm' ham bhī bikharne kā hausla karte
hameñ bhī hotā jo koī sañvārne vaalā",waseem-barelvi
"mohabbat nā-samajh hotī hai samjhānā zarūrī hai
jo dil meñ hai use āñkhoñ se kahlānā zarūrī hai",waseem-barelvi
"usūloñ par jahāñ aañch aa.e Takrānā zarūrī hai
jo zinda ho to phir zinda nazar aanā zarūrī hai",waseem-barelvi
"na.ī umroñ kī ḳhud-muḳhtāriyoñ ko kaun samjhā.e
kahāñ se bach ke chalnā hai kahāñ jaanā zarūrī hai",waseem-barelvi
"thake-hāre parinde jab basere ke liye lauTeñ
salīqa-mañd shāḳhoñ kā lachak jaanā zarūrī hai",waseem-barelvi
"bahut bebāk āñkhoñ meñ ta.alluq Tik nahīñ paatā
mohabbat meñ kashish rakhne ko sharmānā zarūrī hai",waseem-barelvi
"salīqa hī nahīñ shāyad use mahsūs karne kā
jo kahtā hai ḳhudā hai to nazar aanā zarūrī hai",waseem-barelvi
"mire hoñToñ pe apnī pyaas rakh do aur phir socho
ki is ke ba.ad bhī duniyā meñ kuchh paanā zarūrī hai",waseem-barelvi
"mujhe to qatra hī honā bahut satātā hai
isī liye to samundar pe rahm aatā hai",waseem-barelvi
"vo is tarah bhī mirī ahmiyat ghaTātā hai
ki mujh se milne meñ sharteñ bahut lagātā hai",waseem-barelvi
"bichhaḌte vaqt kisī aañkh meñ jo aatā hai
tamām umr vo aañsū bahut rulātā hai",waseem-barelvi
"kahāñ pahuñch ga.ī duniyā use pata hī nahīñ
jo ab bhī maazī ke qisse sunā.e jaatā hai",waseem-barelvi
"uThā.e jaa.eñ jahāñ haath aise jalse meñ
vahī burā jo koī mas.ala uThātā hai",waseem-barelvi
"na koī ohda na degrē na naam kī taḳhtī
maiñ rah rahā huuñ yahāñ merā ghar batātā hai",waseem-barelvi
"samajh rahā ho kahīñ ḳhud ko merī kamzorī
to us se kah do mujhe bhūlnā bhī aatā hai",waseem-barelvi
"nahīñ ki apnā zamāna bhī to nahīñ aayā
hameñ kisī se nibhānā bhī to nahīñ aayā",waseem-barelvi
"jalā ke rakh liyā hāthoñ ke saath dāman tak
tumheñ charāġh bujhānā bhī to nahīñ aayā",waseem-barelvi
"na.e makān banā.e to fāsloñ kī tarah
hameñ ye shahr basānā bhī to nahīñ aayā",waseem-barelvi
"vo pūchhtā thā mirī aañkh bhīgne kā sabab
mujhe bahāna banānā bhī to nahīñ aayā",waseem-barelvi
"'vasīm' dekhnā muḌ muḌ ke vo usī kī taraf
kisī ko chhoḌ ke jaanā bhī to nahīñ aayā",waseem-barelvi
"rañg be-rañg hoñ ḳhushbū kā bharosa jaa.e
merī āñkhoñ se jo duniyā tujhe dekhā jaa.e",waseem-barelvi
"ham ne jis raah ko chhoḌā phir use chhoḌ diyā
ab na jā.eñge udhar chāhe zamāna jaa.e",waseem-barelvi
"maiñ ne muddat se koī ḳhvāb nahīñ dekhā hai
haath rakh de mirī āñkhoñ pe ki niiñd aa jaa.e",waseem-barelvi
"maiñ gunāhoñ kā taraf-dār nahīñ huuñ phir bhī
raat ko din kī nigāhoñ se na dekhā jaa.e",waseem-barelvi
"kuchh baḌī sochoñ meñ ye socheñ bhī shāmil haiñ 'vasīm'
kis bahāne se koī shahr jalāyā jaa.e",waseem-barelvi
"sab ne milā.e haath yahāñ tīrgī ke saath
kitnā baḌā mazāq huā raushnī ke saath",waseem-barelvi
"sharteñ lagā.ī jaatī nahīñ dostī ke saath
kiije mujhe qubūl mirī har kamī ke saath",waseem-barelvi
"terā ḳhayāl, terī talab terī aarzū
maiñ umr bhar chalā huuñ kisī raushnī ke saath",waseem-barelvi
"duniyā mire ḳhilāf khaḌī kaise ho ga.ī
merī to dushmanī bhī nahīñ thī kisī ke saath",waseem-barelvi
"kis kaam kī rahī ye dikhāve kī zindagī
vaade kiye kisī se guzārī kisī ke saath",waseem-barelvi
"duniyā ko bevafā.ī kā ilzām kaun de
apnī hī nibh sakī na bahut din kisī ke saath",waseem-barelvi
"qatre vo kuchh bhī paa.eñ ye mumkin nahīñ 'vasīm'
baḌhnā jo chāhte haiñ samundar-kashī ke saath",waseem-barelvi
"sabhī kā dhuup se bachne ko sar nahīñ hotā
har aadmī ke muqaddar meñ ghar nahīñ hotā",waseem-barelvi
"kabhī lahū se bhī tārīḳh likhnī paḌtī hai
har ek ma.arka bātoñ se sar nahīñ hotā",waseem-barelvi
"maiñ us kī aañkh kā aañsū na ban sakā varna
mujhe bhī ḳhaak meñ milne kā Dar nahīñ hotā",waseem-barelvi
"mujhe talāsh karoge to phir na pāoge
maiñ ik sadā huuñ sadāoñ kā ghar nahīñ hotā",waseem-barelvi
"hamārī aañkh ke aañsū kī apnī duniyā hai
kisī faqīr ko shāhoñ kā Dar nahīñ hotā",waseem-barelvi
"maiñ us makān meñ rahtā huuñ aur zinda huuñ
'vasīm' jis meñ havā kā guzar nahīñ hotā",waseem-barelvi
"shaam tak sub.h kī nazroñ se utar jaate haiñ
itne samjhautoñ pe jiite haiñ ki mar jaate haiñ",waseem-barelvi
"phir vahī talḳhī-e-hālāt muqaddar Thahrī
nashshe kaise bhī hoñ kuchh din meñ utar jaate haiñ",waseem-barelvi
"ik judā.ī kā vo lamha ki jo martā hī nahīñ
log kahte the ki sab vaqt guzar jaate haiñ",waseem-barelvi
"ghar kī girtī huī dīvāreñ hī mujh se achchhī
rāsta chalte hue log Thahar jaate haiñ",waseem-barelvi
"ham to be-nām irādoñ ke musāfir haiñ 'vasīm'
kuchh pata ho to batā.eñ ki kidhar jaate haiñ",waseem-barelvi
"sirf terā naam le kar rah gayā
aaj dīvāna bahut kuchh kah gayā",waseem-barelvi
"kyā mirī taqdīr meñ manzil nahīñ
fāsla kyuuñ muskurā kar rah gayā",waseem-barelvi
"zindagī duniyā meñ aisā ashk thī
jo zarā palkoñ pe Thahrā bah gayā",waseem-barelvi
"aur kyā thā us kī pursish kā javāb
apne hī aañsū chhupā kar rah gayā",waseem-barelvi
"us se pūchh ai kāmyāb-e-zindagī
jis kā afsāna adhūrā rah gayā",waseem-barelvi
"haa.e kyā dīvāngī thī ai 'vasīm'
jo na kahnā chāhiye thā kah gayā",waseem-barelvi
"tahrīr se varna mirī kyā ho nahīñ saktā
ik tū hai jo lafzoñ meñ adā ho nahīñ saktā",waseem-barelvi
"āñkhoñ meñ ḳhayālāt meñ sāñsoñ meñ basā hai
chāhe bhī to mujh se vo judā ho nahīñ saktā",waseem-barelvi
"jiinā hai to ye jabr bhī sahnā hī paḌegā
qatra huuñ samundar se ḳhafā ho nahīñ saktā",waseem-barelvi
"gumrāh kiye hoñge ka.ī phuul se jazbe
aise to koī rāh-numā ho nahīñ saktā",waseem-barelvi
"qad merā baḌhāne kā use kaam milā hai
jo apne hī pairoñ pe khaḌā ho nahīñ saktā",waseem-barelvi
"ai pyaar tire hisse meñ aayā tirī qismat
vo dard jo chehroñ se adā ho nahīñ saktā",waseem-barelvi
"tumhārī raah meñ miTTī ke ghar nahīñ aate
isī liye to tumheñ ham nazar nahīñ aate",waseem-barelvi
"mohabbatoñ ke dinoñ kī yahī ḳharābī hai
ye ruuTh jaa.eñ to phir lauT kar nahīñ aate",waseem-barelvi
"jinheñ salīqa hai tahzīb-e-ġham samajhne kā
unhīñ ke rone meñ aañsū nazar nahīñ aate",waseem-barelvi
"ḳhushī kī aañkh meñ aañsū kī bhī jagah rakhnā
bure zamāne kabhī pūchh kar nahīñ aate",waseem-barelvi
"bisāt-e-ishq pe baḌhnā kise nahīñ aatā
ye aur baat ki bachne ke ghar nahīñ aate",waseem-barelvi
"'vasīm' zehn banāte haiñ to vahī aḳhbār
jo le ke ek bhī achchhī ḳhabar nahīñ aate",waseem-barelvi
"tū samajhtā hai ki rishtoñ kī duhā.ī deñge
ham to vo haiñ tire chehre se dikhā.ī deñge",waseem-barelvi
"ham ko mahsūs kiyā jaa.e hai ḳhushbū kī tarah
ham koī shor nahīñ haiñ jo sunā.ī deñge",waseem-barelvi
"faisla likkhā huā rakkhā hai pahle se ḳhilāf
aap kyā sāhab adālat meñ safā.ī deñge",waseem-barelvi
"pichhlī saf meñ hī sahī hai to isī mahfil meñ
aap dekheñge to ham kyuuñ na dikhā.ī deñge",waseem-barelvi
"udāsiyoñ meñ bhī raste nikāl letā hai
ajiib dil hai girūñ to sambhāl letā hai",waseem-barelvi
"ye kaisā shaḳhs hai kitnī hī achchhī baat kaho
koī burā.ī kā pahlū nikāl letā hai",waseem-barelvi
"Dhale to hotī hai kuchh aur ehtiyāt kī umr
ki bahte bahte ye dariyā uchhāl letā hai",waseem-barelvi
"baḌe-baḌoñ kī tarah-dāriyāñ nahīñ chaltīñ
uruuj terī ḳhabar jab zavāl letā hai",waseem-barelvi
"jab us ke jaam meñ ik buuñd tak nahīñ hotī
vo merī pyaas ko phir bhī sambhāl letā hai",waseem-barelvi
"use samajhne kā koī to rāsta nikle
maiñ chāhtā bhī yahī thā vo bevafā nikle",waseem-barelvi
"kitāb-e-māzī ke aurāq ulaT ke dekh zarā
na jaane kaun sā saf.ha muḌā huā nikle",waseem-barelvi
"maiñ tujh se miltā to tafsīl meñ nahīñ jaatā
mirī taraf se tire dil meñ jaane kyā nikle",waseem-barelvi
"jo dekhne meñ bahut hī qarīb lagtā hai
usī ke baare meñ socho to fāsla nikle",waseem-barelvi
"tamām shahr kī āñkhoñ meñ surḳh sho.ale haiñ
'vasīm' ghar se ab aise meñ koī kyā nikle",waseem-barelvi
"vo mere ghar nahīñ aatā maiñ us ke ghar nahīñ jaatā
magar in ehtiyātoñ se ta.alluq mar nahīñ jaatā",waseem-barelvi
"bure achchhe hoñ jaise bhī hoñ sab rishte yahīñ ke haiñ
kisī ko saath duniyā se koī le kar nahīñ jaatā",waseem-barelvi
"gharoñ kī tarbiyat kyā aa ga.ī T-v ke hāthoñ meñ
koī bachcha ab apne baap ke uupar nahīñ jaatā",waseem-barelvi
"khule the shahr meñ sau dar magar ik had ke andar hī
kahāñ jaatā agar maiñ lauT ke phir ghar nahīñ jaatā",waseem-barelvi
"mohabbat ke ye aañsū haiñ unheñ āñkhoñ meñ rahne do
sharīfoñ ke gharoñ kā mas.ala bāhar nahīñ jaatā",waseem-barelvi
"'vasīm' us se kaho duniyā bahut mahdūd hai merī
kisī dar kā jo ho jaa.e vo phir dar dar nahīñ jaatā",waseem-barelvi
"vo mujh ko kyā batānā chāhtā hai
jo duniyā se chhupānā chāhtā hai",waseem-barelvi
"mujhe dekho ki maiñ us ko hī chāhūñ
jise saarā zamāna chāhtā hai",waseem-barelvi
"qalam karnā kahāñ hai us kā manshā
vo merā sar jhukānā chāhtā hai",waseem-barelvi
"shikāyat kā dhuāñ āñkhoñ se dil tak
ta.alluq TuuT jaanā chāhtā hai",waseem-barelvi
"taqāza vaqt kā kuchh bhī ho ye dil
vahī qissa purānā chāhtā hai",waseem-barelvi
"ye hai to sab ke liye ho ye zid hamārī hai
is ek baat pe duniyā se jañg jaarī hai",waseem-barelvi
"uḌaan vaalo uḌānoñ pe vaqt bhārī hai
paroñ kī ab ke nahīñ hausloñ kī baarī hai",waseem-barelvi
"maiñ qatra ho ke bhī tūfāñ se jañg letā huuñ
mujhe bachānā samundar kī zimmedārī hai",waseem-barelvi
"isī se jalte haiñ sahrā-e-ārzū meñ charāġh
ye tishnagī to mujhe zindagī se pyārī hai",waseem-barelvi
"koī batā.e ye us ke ġhurūr-e-bejā ko
vo jañg maiñ ne laḌī hī nahīñ jo haarī hai",waseem-barelvi
"har ek saañs pe pahrā hai be-yaqīnī kā
ye zindagī to nahīñ maut kī savārī hai",waseem-barelvi
"duā karo ki salāmat rahe mirī himmat
ye ik charāġh ka.ī āñdhiyoñ pe bhārī hai",waseem-barelvi
"zarā sā qatra kahīñ aaj agar ubhartā hai
samundaroñ hī ke lahje meñ baat kartā hai",waseem-barelvi
"khulī chhatoñ ke diye kab ke bujh ga.e hote
koī to hai jo havāoñ ke par katartā hai",waseem-barelvi
"sharāfatoñ kī yahāñ koī ahmiyat hī nahīñ
kisī kā kuchh na bigāḌo to kaun Dartā hai",waseem-barelvi
"ye dekhnā hai ki sahrā bhī hai samundar bhī
vo merī tishna-labī kis ke naam kartā hai",waseem-barelvi
"tum aa ga.e ho to kuchh chāñdnī sī bāteñ hoñ
zamīñ pe chāñd kahāñ roz roz utartā hai",waseem-barelvi
"zamīñ kī kaisī vakālat ho phir nahīñ chaltī
jab āsmāñ se koī faisla utartā hai",waseem-barelvi
"zindagī tujh pe ab ilzām koī kyā rakkhe
apnā ehsās hī aisā hai jo tanhā rakkhe",waseem-barelvi
"kin shikastoñ ke shab-o-roz se guzrā hogā
vo musavvir jo har ik naqsh adhūrā rakkhe",waseem-barelvi
"ḳhushk miTTī hī ne jab paañv jamāne na diye
bahte dariyā se phir ummīd koī kyā rakkhe",waseem-barelvi
"aa ġham-e-dost usī moḌ pe ho jā.ūñ judā
jo mujhe merā hī rahne de na terā rakkhe",waseem-barelvi
"ārzūoñ ke bahut ḳhvāb to dekho ho 'vasīm'
jaane kis haal meñ be-dard zamāna rakkhe",waseem-barelvi
